[
  {
    "source": "Prothom Alo",
    "articles": [
      {
        "title": "হাজারীবাগে অষ্টম শ্রেণির ছাত্রীকে ছুরিকাঘাতে হত্যা",
        "url": "https://www.prothomalo.com/bangladesh/crime/f5140a25fj",
        "source": "Prothom Alo",
        "publishedAt": "2026-02-26T02:40:44+06:00",
        "content": "রাজধানীর হাজারীবাগে অষ্টম শ্রেণির এক ছাত্রীকে ছুরিকাঘাতে হত্যা করা হয়েছে বলে জানিয়েছে পুলিশ। বুধবার রাত সাড়ে নয়টার দিকে হাজারীবাগের হায়দার হোটেলের পাশের একটি গলিতে তাকে ছুরিকাঘাত করা হয়।\n\nওই ছাত্রীর স্বজনেরা জানিয়েছেন, গুরুতর অবস্থায় তাকে প্রথমে স্থানীয় হাসপাতালে নেওয়া হয়। রাত সাড়ে ১০টার দিকে ঢাকা মেডিকেল কলেজ হাসপাতালের জরুরি বিভাগে নেওয়া হলে কর্তব্যরত চিকিৎসক তাকে মৃত ঘোষণা করেন।\n\nওই ছাত্রীর পরিবার হাজারীবাগের হায়দার হোটেলের পাশে একটি ভাড়া বাসায় থাকে। তার বাবা জানান, ওই ছাত্রী তার ছোট ভাইকে নিয়ে রাতে বাসা থেকে বের হয়। তার ভাই মসজিদে নামাজ পড়তে যায়। এ সময় তাকে ছুরিকাঘাত করা হয়। খবর পেয়ে স্বজনেরা উদ্ধার করে তাকে হাসপাতালে নিয়ে যায়।\n\nঢাকা মেডিকেল কলেজ হাসপাতাল পুলিশ ফাঁড়ির ইনচার্জ পরিদর্শক মো. ফারুক জানান, ওই ছাত্রীর মরদেহ মর্গে রাখা হয়েছে। ঘটনাটি সংশ্লিষ্ট থানাকে জানানো হয়েছে। হাজারীবাগ থানার ভারপ্রাপ্ত কর্মকর্তা (ওসি) হাফিজুর রহমান প্রথম আলোকে বলেন, হত্যাকাণ্ডে জড়িত সন্দেহে একজনকে গ্রেপ্তারের চেষ্টা চলছে।"
      },
      {
        "title": "ঢাবিতে লাঠি হাতে নারীর দিকে তেড়ে আসার ভিডিও ভাইরাল, তদন্তে তিন সদস্যের কমিটি",
        "url": "https://www.prothomalo.com/bangladesh/n2xrbrxrof",
        "source": "Prothom Alo",
        "publishedAt": "2026-02-26T02:37:53+06:00",
        "content": "ঢাকা বিশ্ববিদ্যালয়ের টিএসসিতে ভোর রাতে এক তরুণের লাঠি হাতে এক নারীর দিকে তেড়ে আসার একটি ভিডিও সামাজিক যোগাযোগমাধ্যমে ছড়িয়ে পড়েছে। বুধবার ভোররাতে ঘটে যাওয়া এ ঘটনা তদন্তে বিশ্ববিদ্যালয় প্রশাসন তিন সদস্যের একটি তদন্ত কমিটি গঠন করেছে।\n\nভাইরাল হওয়া ভিডিওতে দেখা যায়, এক তরুণ লাঠি হাতে নারীর দিকে তেড়ে আসছেন। ওই তরুণ ঢাকা বিশ্ববিদ্যালয়ের বিশ্বধর্ম ও সংস্কৃতি বিভাগের ২০২৩-২৪ সেশনের শিক্ষার্থী আহমেদ রাকিব বলে তাঁর সহপাঠীরা জানিয়েছেন। ভিডিওতে আরেক ছাত্রকেও দেখা গেছে, তিনি বিশ্ববিদ্যালয়ের থিয়েটার ও পারফরম্যান্স বিভাগের শাহরিয়ার তুষার বলে তাঁর পরিচিতজনেরা জানিয়েছেন।\n\nতবে এই দুই ছাত্রের কারও বক্তব্য পাওয়া যায়নি। বুধবার দিবাগত রাতে রাকিবকে ফোন দিলে তাঁর মুঠোফোন বন্ধ পাওয়া যায়। আর তুষারের ফোনে কল গেলে তিনি কেটে দেন।\n\nভিডিওতে দুই নারীকে দেখা যায়। তাঁদের মধ্যে একজনের দিকে লাঠি হাতে তেড়ে গিয়েছিলেন ওই তরুণ। ভুক্তভোগী ওই নারীকে কাঁদতে কাঁদতে বিচারের দাবি জানাতে দেখা যায়। ভিডিওতে ওই নারী বলেন, পুরান ঢাকায় সেহরি খেয়ে টিএসসিতে ঘুরতে এসেছিলেন তাঁরা। একপর্যায়ে তাঁদেরকে হেনস্তা করা হয়েছে।\n\nভুক্তভোগী নারীকে বলতে শোনা যায়, ওই ছাত্র তাঁদের ‘প্রোস্টিটিউট’ বলে সম্বোধন করেছেন। ভিডিওতে ক্ষোভ প্রকাশ করে ওই নারীকে বলতে শোনা যায়, ‘ঢাকা বিশ্ববিদ্যালয়ের সামনে আমরা নিরাপদ না।.. বিশ্ববিদ্যালয়ের ছেলেরা আমাদের মারে।’\n\nএ বিষয়ে জানতে চাইলে শাহবাগ থানা পুলিশের উপপরিদর্শক (এসআই) স্বপন মিয়া প্রথম আলোকে বলেন, তাঁরা বিষয়টি সম্পর্কে জানেন না।\n\nঢাকা বিশ্ববিদ্যালয়ের প্রক্টর সাইফুদ্দীন আহমেদ প্রথম আলোকে বলেন, ‘আমরা ভিডিওটি দেখেছি। আমরা ঘটনার সত্যতার নির্ধারণের জন্য তিন সদস্যের একটি তদন্ত কমিটি গঠন করেছি। কমিটির রিপোর্টের ভিত্তিতে আমরা পরবর্তী সময়ে ব্যবস্থা নেব।’"
      },
      {
        "title": "কক্সবাজার শহরে গ্যাসপাম্পে বিস্ফোরণ, পুড়ছে ঘরবাড়ি, আতঙ্ক",
        "url": "https://www.prothomalo.com/bangladesh/district/sdxcx47hrm",
        "source": "Prothom Alo",
        "publishedAt": "2026-02-26T01:24:39+06:00",
        "content": "কক্সবাজার শহরের কলাতলী এলাকায় একটি এলপিজি (তরলীকৃত প্রাকৃতিক গ্যাস) পাম্পে বিস্ফোরণের ঘটনা ঘটেছে। আগুন ছড়িয়ে পড়েছে আশপাশের ঘরবাড়িতে। বুধবার রাত নয়টার দিকে কলাতলীর হোটেল–মোটেল জোনের পূর্ব দিকে আদর্শগ্রামে ওই পাম্পে বিস্ফোরণ হয়। আগুন নিয়ন্ত্রণে কাজ করছে ফায়ার সার্ভিসের সাতটি ইউনিট ও সেনাবাহিনী।\n\nওই পাম্পটির নাম এন আলম এলপিজি গ্যাসপাম্প। সেটি সম্প্রতি নির্মাণ করা হয়েছে। বিস্ফোরণের পর আগুনে ১০ থেকে ১২ জন দগ্ধ হওয়ার খবর পাওয়া গেছে। তাঁদের একজনের অবস্থা গুরুতর বলে জানা গেছে।\n\nকক্সবাজারের অতিরিক্ত পুলিশ সুপার (ডিএসবি) অলক বিশ্বাস রাত সাড়ে ১২টায় প্রথম আলোকে বলেন, সেনাবাহিনী, পুলিশসহ ফায়ার সার্ভিসের সাতটি ইউনিট আগুন নেভানোর কাজ করছে। আগুন এখনো পুরোপুরি নিয়ন্ত্রণে আনা যায়নি। আগুন নিয়ন্ত্রণে আনতে আরও কিছুটা সময় লাগতে পারে।\n\nএলপিজি গ্যাসপাম্পটি কক্সবাজার শহরের কলাতলী বাইপাস সড়কের আদর্শগ্রামের টিঅ্যান্ডটি টাওয়ারের দক্ষিণ পাশে চন্দ্রিমা হাউজিং সোসাইটিতে প্রবেশের মুখে অবস্থিত। এই সড়ক দিয়ে ঢাকা-চট্টগ্রামসহ দূরপাল্লার পরিবহনগুলো শহরে প্রবেশ করে। গ্যাস পাম্পের আশপাশে রয়েছে অন্তত পাঁচ শতাধিক বসতবাড়ি। কিছুটা দূরে (পশ্চিমে) কলাতলী হোটেল–মোটেল জোন, সেখানে রয়েছে দুই শতাধিক বহুতল ভবনের হোটেল-রেস্তোরাঁ। আর পূর্ব পাশে রয়েছে পুলিশ লাইনস, জেলা কারাগারসহ একাধিক আবাসিক ভবন। গ্যাসপাম্প থেকে ছড়ানো আগুন রাত ১১টার মধ্যে কলাতলী-আদর্শগ্রামসহ দুই কিলোমিটার এলাকায় ছড়িয়ে পড়ে। আতঙ্কে আশপাশের বাসিন্দারা এদিন–ওদিক ছুটতে থাকেন। নারীরা আশ্রয় নেন পাহাড়ের বিভিন্ন জায়গায়।\n\nপুলিশ ও ঘটনার প্রত্যক্ষদর্শীরা জানান, সন্ধ্যার পর পাম্পের ট্যাংক থেকে গ্যাস নির্গত (লিকেজ) হয়ে আগুন ধরে যায়। পাম্পের কর্মচারীরা বালু ও পানি ছিটিয়ে তা বন্ধ করেন। কিছুক্ষণ পর বিকট শব্দে বিস্ফোরণ ঘটে এবং পুনরায় আগুন ধরে যায়। পরবর্তী সময়ে সেই আগুন চারদিকে ছড়াতে থাকে।\n\nরাত সাড়ে ১১টার দিকে ঘটনাস্থল থেকে কক্সবাজার হোটেল রিসোর্ট মালিক সমিতির সাধারণ সম্পাদক মুকিম খান প্রথম আলোকে বলেন, এন আলম এলপিজি গ্যাসপাম্পটি কয়েক দিন আগে চালু করা হয়। বুধবার সন্ধ্যা সাড়ে সাতটার দিকে পাম্পের ট্যাংক থেকে গ্যাস নির্গত হয়ে আগুন ধরে গেলে কর্মচারীরা তা নিভিয়ে ফেলেন। এরপর ট্যাংকে জমে থাকা গ্যাস ছেড়ে দেন। রাত সাড়ে নয়টার দিকে ওই গ্যাস ট্যাংকে বিকট শব্দে বিস্ফোরণ ঘটে এবং পুনরায় আগুন ধরে যায়। নাশকতার উদ্দেশ্যে কেউ পরিকল্পিতভাবে ট্যাংকে আগুন লাগিয়ে দিতে পারে।\n\nমুকিম খান বলেন, আগুন দ্রুত চারদিকে ছড়িয়ে পড়ায় লোকজনের মধ্যে আতঙ্ক ছড়িয়ে পড়েছে। রাত আটটা থেকে বিদ্যুৎ–সংযোগ বন্ধ থাকায় কলাতলী হোটেল–মোটেল জোন এলাকার অন্তত দুই শতাধিক হোটেল-রেস্তোরাঁ অন্ধকারে রয়েছে।\n\nআদর্শগ্রামের নারী উদ্যোক্তা নাজমা আকতার ফেসবুকে লিখেছেন, এলাকায় পাম্প বিস্ফোরণ ঘটেছে। আদর্শগ্রামের সবাই এখন ডিসি পাহাড়ে (টিঅ্যান্ডটি) অবস্থান করছেন।\n\nআদর্শগ্রামের বাসিন্দা ব্যবসায়ী কলিম উল্যাহ বলেন, চার দিন আগে নতুন গ্যাস পাম্পটি উদ্বোধন করা হয়। সেখানে কয়েকটি ট্যাংকে অন্তত ৪০-৫০ হাজার লিটার গ্যাস মজুত করা হয়েছিল। রাতের বিস্ফোরণে সব গ্যাস নির্গত হয়ে চারদিকে ছড়িয়ে পড়ে। আগুনে অনেক ঘরবাড়ি পুড়ে গেছে। ঘরবাড়িতে থাকা গ্যাস সিলিন্ডার থেমে থেমে বিকট শব্দে বিস্ফোরণ ঘটছিল।"
      },
      {
        "title": "ক্রিকেট খেলা নিয়ে প্রতিপক্ষের ছুরিকাঘাতে তরুণ নিহত",
        "url": "https://www.prothomalo.com/bangladesh/district/umemoa9srw",
        "source": "Prothom Alo",
        "publishedAt": "2026-02-25T23:51:45+06:00",
        "content": "মৌলভীবাজারের রাজনগরে ক্রিকেট খেলা নিয়ে প্রতিপক্ষের ছুরিকাঘাতে আহত তারেক (২২) নামের এক তরুণ মারা গেছেন। তারেক রাজনগর উপজেলার ঘরগাঁও গ্রামের গাজী মিয়ার ছেলে।\n\nবুধবার বিকেল সাড়ে পাঁচটার দিকে রাজনগর উপজেলার ঘরগাঁও গ্রামের খেলার মাঠে এ ঘটনা ঘটে।\n\nপুলিশ ও স্থানীয় সূত্রে জানা গেছে, বুধবার বিকেল সাড়ে পাঁচটার দিকে রাজনগর উপজেলার ঘরগাও গ্রামের খোলা মাঠে কয়েকজন তরুণ ক্রিকেট খেলছিলেন। খেলার একপর্যায়ে বোলিং নিয়ে দুজনের মধ্যে বাগ্‌বিতণ্ডা শুরু হয়। কথা–কাটাকাটির একপর্যায়ে আতিক মিয়া (২২) নামের এক তরুণ ধারালো ছুরি দিয়ে তারেককে এলোপাতাড়ি আঘাত করলে তিনি (তারেক) মারাত্মক আহত হন। স্থানীয় লোকজন আহত তারেককে দ্রুত উদ্ধার করে রাজনগর উপজেলা স্বাস্থ্য কমপ্লেক্সে নিয়ে যান। পরে মৌলভীবাজার ২৫০ শয্যাবিশিষ্ট জেনারেল হাসপাতালে নিয়ে গেলে কর্তব্যরত চিকিৎসক তাঁকে মৃত ঘোষণা করেন। অভিযুক্ত আতিক একই গ্রামের (ঘরগাঁও) মৃত শফিক মিয়ার ছেলে। ঘটনার পর থেকে আতিক পলাতক।\n\nরাজনগর থানার পরিদর্শক (তদন্ত) সুমন চন্দ্র সরকার ঘটনার সত্যতা নিশ্চিত করে আজ বুধবার রাতে প্রথম আলোকে বলেন, ‘আমরা ইফতারের পর খবর পেয়েছি। ইফতারের পূর্বে ক্রিকেট খেলা নিয়ে আতিক ও তারেকের মধ্যে কথা-কাটাকাটি হয়েছে। একপর্যায়ে ছুরিকাঘাতের ঘটনা ঘটেছে। হাসপাতালে নেওয়ার পথে তারেক মারা গেছেন। লাশ হাসপাতালে আছে। এ ঘটনায় এখনো মামলা হয়নি।’"
      },
      {
        "title": "পবিত্র রমজান মাসে ক্যানসার রোগীদের খাদ্যাভ্যাস ও পুষ্টি ব্যবস্থাপনা যেমন হওয়া দরকার",
        "url": "https://www.prothomalo.com/bangladesh/cfgvg5rb1c",
        "source": "Prothom Alo",
        "publishedAt": "2026-02-25T23:49:53+06:00",
        "content": "ক্যানসার জয় করার লড়াইয়ে সঠিক পুষ্টি এবং মনোবল অত্যন্ত জরুরি। বিশেষ করে পবিত্র রমজান মাসে যাঁরা ক্যানসারের মতো কঠিন রোগের বিরুদ্ধে লড়াই করছেন, তাঁদের জন্য রোজা রাখা যেমন আবেগের বিষয়, তেমনি এটি একটি বড় শারীরিক চ্যালেঞ্জও বটে। সঠিক নিয়ম মেনে এবং চিকিৎসকের পরামর্শ অনুযায়ী ক্যানসার রোগীরাও নিরাপদে রোজা পালন করতে পারেন।\n\nগত রোববার (২২ ফেব্রুয়ারি) এসকেএফ অনকোলজির আয়োজনে ‘বিশ্বমানের ক্যানসার চিকিৎসা এখন বাংলাদেশে’ শীর্ষক বিশেষ অনলাইন আলোচনায় এই গুরুত্বপূর্ণ তথ্যগুলো তুলে ধরেন শহীদ সোহরাওয়ার্দী মেডিকেল কলেজ ও হাসপাতালের মেডিকেল অনকোলজি বিভাগের অধ্যাপক ও বিভাগীয় প্রধান ডা. আব্দুল্লাহ আল মামুন খান। অনুষ্ঠানটি সঞ্চালনা করেন নাসিহা তাহসিন। অনুষ্ঠানটি প্রথম আলো এবং এসকেএফ অনকোলজির ফেসবুক পেজে সরাসরি প্রচারিত হয়।\n\nরোজা রাখা কি সবার জন্য নিরাপদ\n\nক্যানসার আক্রান্ত সব রোগী রোজা রাখতে পারবেন কি না, তা নির্ভর করে কয়েকটি বিষয়ের ওপর। ডা. আব্দুল্লাহ আল মামুন খান বলেন, ‘এটি নির্ভর করে রোগীর শারীরিক শক্তি, ক্যানসারের ধরন এবং বর্তমানে তিনি কী ধরনের চিকিৎসা পাচ্ছেন, তার ওপর। যাঁদের শারীরিক সক্ষমতা ভালো, হাঁটাচলা করতে পারেন এবং বয়স তুলনামূলক কম, তাঁরা নিয়ম মেনে রোজা রাখতে পারেন। তবে যাঁরা অত্যন্ত দুর্বল এবং শুধু সাপোর্টিভ চিকিৎসার ওপর আছেন, তাঁদের জন্য রোজা রাখা ঝুঁকিপূর্ণ হতে পারে। কারণ, এতে ডিহাইড্রেশন (পানিশূন্যতা) বা রক্তচাপ কমে গিয়ে বড় ধরনের জটিলতা তৈরির আশঙ্কা থাকে।’\n\nচিকিৎসা ও ওষুধের সময়সূচি সমন্বয়\n\nক্যানসার চিকিৎসা চলাকালে রোজা পালনের বিষয়ে ডা. মামুন স্পষ্ট ব্যাখ্যা দেন। তিনি জানান, যেসব কেমোথেরাপি স্যালাইনের মাধ্যমে শরীরে পুশ করা হয়, সেগুলো চলাকালীন রোজা রাখা সম্ভব নয়। তবে কেমোথেরাপির আগে বা পরে শারীরিক সামর্থ্য অনুযায়ী রোজা রাখা যায়। অন্যদিকে ওরাল কেমোথেরাপি বা হরমোন থেরাপির ওষুধগুলো সাধারণত এক বা দুই বেলা খেতে হয়, যা সাহ্‌রি ও ইফতারের সময়ের সঙ্গে সহজে সমন্বয় করা সম্ভব। এ ছাড়া রেডিওথেরাপি চলাকালীনও রোগীরা চাইলে রোজা রাখতে পারেন। তবে কেমোথেরাপির পর যদি অতিরিক্ত বমি, পাতলা পায়খানা বা জ্বর থাকে, তবে রোজা না রাখা ভালো।\n\nরোজায় আদর্শ খাদ্যাভ্যাস ও সতর্কতা\n\nক্যানসার রোগীদের ইফতার ও সাহ্‌রির খাবার নির্বাচনে সচেতন হওয়া জরুরি। আমাদের দেশে ইফতারে ভাজাপোড়া খাওয়ার প্রবণতা থাকলেও ক্যানসার রোগীদের ক্ষেত্রে ডুবো তেলে ভাজা খাবার এবং বেকারির খাবার পরিহার করার পরামর্শ দেন ডা. মামুন। ইফতারে পর্যাপ্ত পানি এবং সহজপাচ্য খাবার রাখা উচিত। সাহ্‌রিতে লাল চালের ভাত, লাল আটার রুটি বা ওটসের মতো জটিল কার্বোহাইড্রেট রাখা ভালো, যা দীর্ঘক্ষণ শরীরে শক্তি জোগাবে। মাছ, মুরগির মাংস, ডিম ও ডালজাতীয় আমিষের পরিমাণ ঠিক রাখতে হবে, যাতে পেশিক্ষয় না হয়। ফলমূল খাওয়ার ক্ষেত্রে পাতলা খোসার ফল যেমন আপেল বা আঙুর সরাসরি না খেয়ে খোসা ছাড়িয়ে খাওয়ার পরামর্শ দেন ডা. আব্দুল্লাহ আল মামুন খান।\n\nশারীরিক সক্ষমতা যাচাই ও ফলোআপ\n\nএকজন রোগী রোজা রাখার জন্য ফিট কি না, তা বোঝার জন্য কিছু মানদণ্ড (প্যারামিটার) রয়েছে। ডা. আব্দুল্লাহ আল মামুন খানের মতে, রোগীর কিডনি ও লিভার ফাংশন, রক্তে হিমোগ্লোবিনের মাত্রা এবং ইলেকট্রোলাইটস যেমন পটাশিয়াম ও সোডিয়ামের ভারসাম্য ঠিক থাকতে হবে। ডায়াবেটিস বা কিডনি জটিলতা থাকলে সংশ্লিষ্ট বিশেষজ্ঞের পরামর্শ নিয়ে ওষুধের ডোজ সেট করে নিতে হবে। রোজা শুরু করার অন্তত এক সপ্তাহ আগে ক্যানসার বিশেষজ্ঞের সঙ্গে পরামর্শ করা ভালো।\n\nমানসিক স্বাস্থ্য ও ধর্মীয় দৃষ্টিভঙ্গি\n\nঅসুস্থতার কারণে যাঁদের পক্ষে রোজা রাখা সম্ভব হয় না, তাঁদের উদ্দেশে ডা. আব্দুল্লাহ আল মামুন খান বলেন, ‘ইসলাম ধর্মে অসুস্থ ব্যক্তির জন্য শিথিলতা রয়েছে। শারীরিক অক্ষমতার কারণে রোজা রাখতে না পারলে পরবর্তী সময়ে সুস্থ হয়ে তা আদায় করার সুযোগ আছে। মানসিকভাবে শক্ত থাকা ক্যানসার যুদ্ধের সবচেয়ে বড় হাতিয়ার।’\n\nঅনুষ্ঠানের শেষে সঞ্চালক নাসিহা তাহসিন জানান, এসকেএফ অনকোলজি বাংলাদেশের প্রথম এবং একমাত্র ইইউ জিএমপি অনুমোদিত অনকোলজি প্ল্যান্টের মাধ্যমে বিশ্বমানের ওষুধ রোগীদের দোরগোড়ায় পৌঁছে দিচ্ছে। বর্তমানে তাঁরা বাংলাদেশে বিশ্বমানের ওষুধ ও ৩৩টি পেশেন্ট ফ্যাসিলিটি সেন্টারের মাধ্যমে রোগীদের সেবা নিশ্চিত করছে।"
      },
      {
        "title": "ঢাকাসহ দেশের বিভিন্ন স্থানে ভূকম্পন অনুভূত",
        "url": "https://www.prothomalo.com/bangladesh/bs202rcam5",
        "source": "Prothom Alo",
        "publishedAt": "2026-02-25T23:46:11+06:00",
        "content": "ঢাকাসহ দেশের বিভিন্ন স্থানে আজ বুধবার রাতে ভূকম্পন অনুভূত হয়েছে। রিখটার স্কেলের এর মাত্রা ছিল ৫ দশমিক ১। তাৎক্ষণিকভাবে এতে ক্ষয়ক্ষতির খবর পাওয়া যায়নি।\n\nআবহাওয়া অধিদপ্তর সূত্র বলছে, মিয়ানমারে এই ভূমিকম্পের উৎপত্তিস্থল। এটি মাঝারি মাত্রার ভূমিকম্প।\n\nআবহাওয়া অধিদপ্তরের ভূমিকম্প পর্যবেক্ষণ কেন্দ্রের আবহাওয়াবিদ ফারজানা সুলতানা প্রথম আলোকে বলেন, রাত ১০টা ৫১ মিনিট ৪৯ সেকেন্ডে এই ভূমিকম্প হয়। বাংলাদেশের পার্শ্ববর্তী দেশ মিয়ানমারে এই ভূমিকম্পের উৎপত্তিস্থল। ঢাকা থেকে দূরত্ব ৪৬২ কিলোমিটার।\n\nফারজানা সুলতানা আরও বলেন, ভূকম্পন অনুভূত হয়েছে ঢাকাসহ দেশের বিভিন্ন অঞ্চলে। তবে কক্সবাজার এবং এর কাছাকাছি অঞ্চলে অপেক্ষাকৃত বেশি ভূকম্পন অনুভূত হয়েছে। তিনি বলেন, এটি মাঝারি মাত্রার ভূমিকম্প।"
      },
      {
        "title": "পুলিশের নিপীড়নমূলক আচরণের প্রতিবাদ গণতান্ত্রিক ছাত্র জোটের",
        "url": "https://www.prothomalo.com/bangladesh/xwlvc58myj",
        "source": "Prothom Alo",
        "publishedAt": "2026-02-25T23:24:32+06:00",
        "content": "ঢাকা বিশ্ববিদ্যালয়ের নৃবিজ্ঞান বিভাগের শিক্ষার্থী ও ছাত্রনেতা নাঈম উদ্দীনের ওপর পুলিশের হামলার ঘটনার প্রতিবাদ জানিয়েছে গণতান্ত্রিক ছাত্র জোট। সংগঠনটি বলছে, সারা দেশে পুলিশ বাহিনীর নিপীড়নমূলক আচরণ জনগণের ওপর মোরাল পুলিশিংয়ের ধারাবাহিকতামাত্র।\n\nবুধবার বিকেলে ঢাকা বিশ্ববিদ্যালয়ে মধুর ক্যানটিনে সংবাদ সম্মেলনে গণতান্ত্রিক ছাত্র জোটের নেতারা এ কথা বলেন। সংবাদ সম্মেলনে লিখিত বক্তব্য পাঠ করেন গণতান্ত্রিক ছাত্র জোটের সমন্বয়ক ও পাহাড়ি ছাত্র পরিষদের সভাপতি অমল ত্রিপুরা।\n\nলিখিত বক্তব্যে নাঈম উদ্দীনের ওপর পুলিশের হামলার নিন্দা জানিয়ে জোটের নেতারা বলেন, ২৩ ফেব্রুয়ারি রাতে হলে ফেরার সময় পুলিশি হয়রানির শিকার হন তিনি। যদিও পুলিশ তাঁর বিরুদ্ধে কোনো রকম বেআইনি কাজের প্রমাণ বা অভিযোগ পায়নি। এ সময় নাগরিক অধিকার বিষয়ে পুলিশকে তিনি কিছু প্রশ্ন করলে পেছন থেকে পুলিশের কয়েকজন সদস্য তাঁকে হঠাৎ আক্রমণ করেন। তাঁদের আক্রমণে তিনি আহত হন। এ ঘটনা নাগরিক অধিকার, বাক্‌স্বাধীনতা এবং দেশের বিদ্যমান আইনের সম্পূর্ণ পরিপন্থী।\n\nপুলিশ–কাঠামোয় মৌলিক কোনো পরিবর্তন আসেনি উল্লেখ করে লিখিত বক্তব্যে বলা হয়, জুলাই গণ–অভ্যুত্থানের সময় পুলিশ বাহিনীর তীব্র গণবিরোধী অবস্থানের পরে গণমানুষের আকাঙ্ক্ষা ছিল, পুলিশ বাহিনীতে সংস্কার হবে এবং স্বাধীন পুলিশ কমিশন গঠিত হবে। পুলিশ জনগণের বিরুদ্ধে অন্যায়ভাবে বলপ্রয়োগ করবে না। কিন্তু পুলিশ–কাঠামোয় মৌলিক কোনো পরিবর্তন আসেনি। জুলাই ও এর পরবর্তী সময়ে পুলিশ বাহিনীর কোনো অপরাধের সুষ্ঠু জবাবদিহিও নিশ্চিত করা হয়নি।\n\nগণতান্ত্রিক ছাত্র জোটের সংবাদ সম্মেলন থেকে ছয়টি দাবি তুলে ধরা হয়। এগুলো হলো সংশ্লিষ্ট পুলিশ কর্মকর্তাদের প্রকাশ্যে ও আনুষ্ঠানিকভাবে ক্ষমা চাইতে হবে; অভিযুক্ত ডিসি মাসুদসহ সারা দেশে হেনস্তাকারী পুলিশ সদস্যদের বিরুদ্ধে সংবিধান ও রাষ্ট্রীয় আইন লঙ্ঘনের অভিযোগে স্বচ্ছ, নিরপেক্ষ ও গ্রহণযোগ্য বিভাগীয় তদন্ত কমিটি গঠন করে যথাযথ ব্যবস্থা গ্রহণ করতে হবে এবং তদন্তপ্রক্রিয়া চলাকালীন ডিসি মাসুদসহ সংশ্লিষ্ট পুলিশ কর্মকর্তাদের দায়িত্ব থেকে অব্যাহতি প্রদান করতে হবে।\n\nগণতান্ত্রিক ছাত্রজোটের দাবির মধ্যে আরও রয়েছে নিজের আওতাবহির্ভূত এবং দায়িত্বজ্ঞানহীন সংবিধানবিরোধী বক্তব্য দিয়ে পুলিশি হয়রানির প্রেক্ষাপট তৈরির জন্য অবিলম্বে শিক্ষামন্ত্রীকে ভুল স্বীকার করে দুঃখ প্রকাশ করতে হবে, মাদকবিরোধী অভিযানের নামে সাধারণ মানুষকে হয়রানি করা অনতিবিলম্বে বন্ধ করতে হবে এবং মাদক ব্যবসায়ীদের চিহ্নিত করে শাস্তির আওতায় আনতে হবে। এ ছাড়া পার্ক ও উদ্যানে সাধারণ মানুষের অবাধ যাতায়াত এবং আড্ডা দেওয়ার সাংবিধানিক অধিকার নিশ্চিত করার দাবিও জানিয়েছে গণতান্ত্রিক ছাত্র জোট।\n\nসংবাদ সম্মেলন শেষে গণতান্ত্রিক ছাত্র জোটের নেতারা ঢাকা বিশ্ববিদ্যালয়ের প্রক্টর অধ্যাপক সাইফুদ্দীন আহমদের সঙ্গে দেখা করেন। তাঁরা শিক্ষার্থীদের ওপর একের পর এক পুলিশি হামলা ও হেনস্তার ঘটনায় কার্যকর ভূমিকা নেওয়ার আহ্বান জানান।\n\nএ সময় বিশ্ববিদ্যালয় প্রশাসন বৃহস্পতিবারের মধ্যে এ বিষয়ে বিশ্ববিদ্যালয়ের পক্ষ থেকে একটি বিবৃতি প্রদান করবে এবং পুলিশের সংশ্লিষ্ট কর্মকর্তাদের কাছে আইনানুগ ব্যবস্থা নিতে আনুষ্ঠানিক চিঠি দেবে বলে জোটের নেতাদের আশ্বাস দেয়।\n\nসংবাদ সম্মেলনে আরও উপস্থিত ছিলেন গণতান্ত্রিক ছাত্র কাউন্সিলের সভাপতি ছায়েদুল হক নিশান, বিপ্লবী ছাত্র-যুব আন্দোলনের সহসভাপতি নাঈম উদ্দীন, বিপ্লবী ছাত্র মৈত্রীর সাধারণ সম্পাদক জাবির আহমেদ জুবেল ও সংগঠনের ঢাকা বিশ্ববিদ্যালয় শাখার আহ্বায়ক নুজিয়া হাসিন রাশা এবং সমাজতান্ত্রিক ছাত্র ফ্রন্টের ঢাকা বিশ্ববিদ্যালয় শাখার আহ্বায়ক মোজাম্মেল হক।"
      },
      {
        "title": "মাদারীপুরে আবার রাতে টর্চলাইট জ্বালিয়ে দুই পক্ষের সংঘর্ষ, বোমা বিস্ফোরণ, আহত ৭",
        "url": "https://www.prothomalo.com/bangladesh/district/m646nvn7l1",
        "source": "Prothom Alo",
        "publishedAt": "2026-02-26T00:22:28+06:00",
        "content": "মাদারীপুরে আধিপত্য বিস্তারকে কেন্দ্র করে দুই পক্ষের মধ্যে টর্চলাইট জ্বালিয়ে আবার সংঘর্ষের ঘটনা ঘটেছে। এতে উভয় পক্ষের অন্তত সাতজন আহত হয়েছেন। এ সময় বেশ কয়েকটি ককটেল বিস্ফোরণ ঘটিয়ে এলাকায় আতঙ্ক সৃষ্টি করা হয়। বুধবার রাত আটটার দিকে সদর উপজেলার মস্তফাপুর ইউনিয়নের বালিয়া এলাকায় এ ঘটনা ঘটে।\n\nপুলিশ ও স্থানীয় লোকজনের সূত্রে জানা গেছে, আধিপত্য বিস্তারকে কেন্দ্র করে সদর উপজেলার বালিয়া গ্রামের নাসির হাওলাদারের সঙ্গে একই এলাকার আইয়ুব আলী মাতুব্বরের দীর্ঘদিন ধরে বিরোধ চলে আসছিল। সকালে আইয়ুব আলী মাতুব্বরের মেয়ে সুমাইয়ার সঙ্গে নাসির হাওলাদারের স্ত্রী রুনি বেগমের সঙ্গে বাগ্‌বিতণ্ডা হয়। এ নিয়ে দুপুরে নাসির হাওলাদারের স্ত্রী ও মেয়ে মিলে সুমাইয়াকে মারধর করেন। এর জের ধরে রাতে নাসির হাওলাদার ও আইয়ুব আলী মাতুব্বরের লোকজন দেশি অস্ত্রশস্ত্র নিয়ে সংঘর্ষে জড়িয়ে পড়েন।\n\nএ সময় দুই পক্ষের লোকজন টর্চলাইট জ্বালিয়ে ইটপাটকেল নিক্ষেপ করে পাল্টাপাল্টি ধাওয়া দেন। এতে আহত হন উভয় পক্ষের অন্তত সাতজন। এ সময় একাধিক ককটেল বিস্ফোরণ ঘটিয়ে এলাকায় আতঙ্ক সৃষ্টি করা হয়। খবর পেয়ে র‌্যাব ও পুলিশ ঘটনাস্থলে গিয়ে পরিস্থিতি নিয়ন্ত্রণে আনে। আহত ব্যক্তিদের মাদারীপুর ২৫০ শয্যা জেলা হাসপাতাল ও স্থানীয় ক্লিনিকে চিকিৎসা দেওয়া হয়েছে।\n\nমাদারীপুর সদর মডেল থানার ভারপ্রাপ্ত কর্মকর্তা আবুল কালাম আজাদ বলেন, স্থানীয় আধিপত্য নিয়ে বিরোধের জের ধরে দুই পক্ষের লোকজন রাতের আধারে টর্চলাইট জ্বালিয়ে সংঘর্ষে জড়িয়ে পড়েছেন। এ সময় তাঁরা কয়েকটি হাতবোমা ও ককটেল বিস্ফোরণ ঘটিয়ে এলাকায় আতঙ্ক সৃষ্টি করেন। সংঘর্ষের খবর পেয়ে পুলিশ ও র‌্যাবের সদস্যরা ঘটনাস্থলে গিয়ে পরিস্থিতি নিয়ন্ত্রণে আনে। এলাকায় আবার সংঘর্ষ এড়াতে পুলিশ মোতায়েন রয়েছে। এ ব্যাপারে আইনগত ব্যবস্থা নেওয়া হচ্ছে।\n\nএর আগে গত শনিবার মাদারীপুর সদর উপজেলার ‘নতুন মাদারীপুর’ এলাকায় টর্চলাইট জ্বালিয়ে দফায় দফায় সংঘর্ষে জড়ায় স্থানীয় দুটি পক্ষ। চার ঘণ্টা ধরে চলা সংঘর্ষে অন্তত ১০০ বেশি হাতবোমা বিস্ফোরণ ঘটানো হয়। এ ছাড়া সোমবার রাতে মাদারীপুর শহরের আমিরাবাদ ইউআই স্কুলের পেছনে বলরাম মন্দির এলাকায় ককটেল বিস্ফোরণ ঘটিয়ে সংঘর্ষে জড়ায় স্থানীয় কিশোর গ্যাংয়ের দুটি পক্ষ। এতে উভয় পক্ষের অন্তত সাতজন আহত হন।"
      },
      {
        "title": "পঞ্চগড়ে ‘জনরোষ’ থেকে  বৈষম্যবিরোধী ছাত্র আন্দোলনের নেতাকে উদ্ধার করল পুলিশ, এরপর যা জানা গেল...",
        "url": "https://www.prothomalo.com/bangladesh/district/imqfgur2vp",
        "source": "Prothom Alo",
        "publishedAt": "2026-02-26T00:32:40+06:00",
        "content": "ফেসবুক-মেসেঞ্জারে হত্যার হুমকির অভিযোগ এনে এক যুবকের বাড়ির সামনে প্রতিবাদ করতে গিয়ে স্থানীয় লোকজনের তোপের মুখে পড়েছেন পঞ্চগড়ের বৈষম্যবিরোধী ছাত্র আন্দোলনের নেতা ফজলে রাব্বী। একপর্যায়ে সেখানে তাঁকে ঘিরে তৈরি হওয়া ‘জনরোষ’ থেকে উদ্ধার করে পুলিশ। এ ঘটনার ভিডিও ফেসবুকে ছড়িয়ে পড়েছে।\n\nগতকাল মঙ্গলবার দিবাগত রাতে পঞ্চগড় সদর উপজেলার হাফিজাবাদ ইউনিয়নের কামারপাড়া এলাকায় এ ঘটনা ঘটে। এ ঘটনায় দুই পক্ষ থেকে মামলার প্রস্তুতি চলছে বলে জানা গেছে।\n\nফজলে রাব্বী পঞ্চগড় সদর উপজেলার হাড়িভাসা ইউনিয়নের হালুয়াপাড়া এলাকার বাসিন্দা। তিনি পঞ্চগড় জেলা ছাত্রশিবিরের ছাত্র অধিকার সম্পাদক। এর আগে বৈষম্যবিরোধী ছাত্র আন্দোলনের পঞ্চগড় জেলার সমন্বয়ক ছিলেন তিনি।\n\nপুলিশ ও প্রত্যক্ষদর্শীদের সঙ্গে কথা বলে জানা গেছে, ফেসবুক পোস্টে মন্তব্য ও মেসেঞ্জারে বাগ্‌বিতণ্ডার জেরে গতকাল সন্ধ্যার পর উপজেলার হাফিজাবাদ ইউনিয়নের কামারপাড়া এলাকায় নিষিদ্ধ সংগঠন ছাত্রলীগের কর্মী আব্দুর রউফ ও তাঁর ছোট ভাই মো. রব্বানীর বাড়ির পাশের সড়কে গিয়ে দাঁড়ান ফজলে রাব্বী। ফেসবুক লাইভে তিনি বলতে থাকেন, ‘আব্দুর রউফের ভাই আমাকে নাকি হত্যা করবে, আমি ওর বাসার সামনে এসেছি। আমরা মৃত্যুকে ভয় পাই না।’ এসব বলে ফজলে রাব্বী আব্দুর রউফকে গ্রেপ্তার না করায় প্রশাসনের সমালোচনা করেন। পঞ্চগড়ে আওয়ামী লীগের পুনর্বাসনের চেষ্টা করা হচ্ছে বলে অভিযোগ করে বলেন, ‘নির্বাচনের পরের দিন আওয়ামী লীগ অফিস খুলে দেন, ১৭ বছর কোথায় ছিলেন? যাঁরা আওয়ামী লীগ পুনর্বাসন করেন তাঁদের স্পষ্ট করে বলি, হয় আমরা জুলাই বিপ্লবের বিপ্লবীরা থাকব নয়তো আপনারা থাকবেন।’\n\nএ সময় ধীরে ধীরে সেখানে লোকজন জড়ো হতে থাকেন। স্থানীয় লোকজনের পাশাপাশি স্থানীয় বিএনপি ও এর সহযোগী সংগঠনের নেতা-কর্মীরা জড়ো হন। একপর্যায়ে তাঁদের সঙ্গে ফজলে রাব্বীর বাগ্‌বিতণ্ডা ও ধাক্কাধাক্কি হয়। এ সময় ফজলে রাব্বীকে নিরাপদে রাখতে পাশের একটি বাড়িতে নিয়ে যান স্থানীয় কয়েকজন। ফজলে রাব্বীকে ঘিরে রেখে ‘তিনি মব সৃষ্টি করতে সেখানে এসেছেন’ অভিযোগ তুলে বিভিন্ন স্লোগান দিতে শুরু করেন স্থানীয় লোকজন। খবর পেয়ে পঞ্চগড় সদর থানা-পুলিশ ঘটনাস্থলে গিয়ে ফজলে রাব্বীকে উদ্ধার করে থানায় নিয়ে আসে। পরে জেলা জামায়াতে ইসলামীর আমির ইকবাল হোসাইনের জিম্মায় তাঁকে ছেড়ে দেয় পুলিশ।\n\nএ বিষয়ে ফজলে রাব্বী প্রথম আলোকে বলেন, ‘মঙ্গলবার বইমেলার কয়েকটি ছবি আমি ফেসবুক পোস্ট করেছিলাম। সেখানে মো. রব্বানী নামের একজন কমেন্ট করেছেন “তুই কামারপাড়া আসিস তো রবের (আব্দুর রউফ) বাড়িতে।” পরে জানতে পারি রব্বানী কামারপাড়ার আব্দুর রউফের ভাই। বিকেলে ওই আইডির মেসেঞ্জার থেকে কল দিয়ে আমাকে ইফতারের পর যেতে বলে। এমনকি আমাকে মেরে ফেলবে বলে হুমকি দিয়ে কাঁচা লঙ্কা খেয়ে যেতে বলে। এ জন্য আমি সেখানে গেলে স্থানীয় লোকজনসহ বিএনপির ভাইয়েরা সেখানে জড়ো হন। পরে আমি বিষয়টি পুলিশকে জানাই। এ ঘটনায় আমি মামলা দায়েরের প্রস্তুতি নিচ্ছি।’\n\nএ বিষয়ে ছাত্রলীগের কর্মী আব্দুর রউফ বলেন, ‘৫ আগস্টের পর থেকেই সামাজিক যোগাযোগমাধ্যমে দলমতের মন্তব্য নিয়ে কাদা–ছোড়াছুড়ির কারণে আমাদের একজন অপরজনকে শত্রু ভাবা শুরু হয়। ফজলে রাব্বী কয়েকবার আমাকে হেয় করে আমার ছবি দিয়ে ফেসবুকে বিভিন্ন ধরনের পোস্ট করে এবং নানা প্রকার হয়রানি করে। বিষয়টি নিয়ে আমার পরিবারের লোকজনের মধ্যে ফজলে রাব্বীকে নিয়ে নেগেটিভ ধারণা তৈরি হয়। সেটা নিয়ে আমার ভাইয়ের সঙ্গে বাগ্‌বিতণ্ডা হয়। এতে একে অপরকে হুমকি প্রদান করে। এর জের ধরে ফজলে রাব্বী আমাদের বাড়ির সামনে এসে নিয়ন্ত্রণ হারিয়ে কিছু বেসামাল কথাবার্তা বলে হুমকি দিতে থাকে। বিষয়টি আমরা পাড়া–প্রতিবেশী ও পুলিশকে জানাই। পরে পুলিশ তাকে থানায় নিয়ে যায়। এ ঘটনায় আমরা মামলা করব।’\n\nপঞ্চগড় সদর থানার ভারপ্রাপ্ত কর্মকর্তা (ওসি) আশরাফুল ইসলাম আজ দুপুরে প্রথম আলোকে বলেন, ‘খবর পেয়ে আমরা ফজলে রাব্বীকে উদ্ধার করে থানায় নিয়ে আসি। পরে তাঁকে জেলা জামায়াতে ইসলামীর আমিরের জিম্মায় দেওয়া হয়েছে। এ ঘটনায় রাতে রব্বানীর পরিবারের লোকজন একটা এজাহারের কাগজ নিয়ে এলেও পরে সেটি সংশোধন করতে নিয়ে যায়। এখন পর্যন্ত কোনো পক্ষ মামলা করেনি।’"
      },
      {
        "title": "সুপ্রিম কোর্ট আইনজীবীদের পাল্টাপাল্টি কর্মসূচি, কক্ষ ভাঙচুরের অভিযোগ",
        "url": "https://www.prothomalo.com/bangladesh/4zsuvvh3o0",
        "source": "Prothom Alo",
        "publishedAt": "2026-02-25T23:18:23+06:00",
        "content": "বরিশাল আদালতের বিচারকের এজলাস কক্ষে হট্টগোল ও ভাঙচুরের প্রতিবাদে ‘সম্মিলিত আইনজীবী সমন্বয় পরিষদের’ ব্যানারে মানববন্ধন কর্মসূচি পালন করেছে সুপ্রিম কোর্টের আইনজীবীদের একাংশ। সুপ্রিম কোর্ট আইনজীবী সমিতি ভবনের সামনে তারা এই মানববন্ধন করে। এর পরপরই আওয়ামী লীগবিরোধী স্লোগানসহ মিছিল করে সমিতির সভাপতির কক্ষের সামনে সংক্ষিপ্ত সভা করে জাতীয়তাবাদী আইনজীবী ফোরাম। এর মধ্যে সমিতির বর্ধিত ভবনে থাকা আইনজীবী আবু সাঈদ সাগরের কক্ষ ভাঙচুর ও একাধিক আইনজীবী লাঞ্ছিত হওয়ার অভিযোগ উঠেছে।\n\nআজ বুধবার দুপুরে সমিতি প্রাঙ্গণে অনুষ্ঠিত মানববন্ধনে আইনজীবী চঞ্চল কুমার বিশ্বাস, কুমার দেবুল দে, তামান্ন ফেরদৌস, উজ্জ্বল হোসেন, আসলাম মিয়া প্রমুখ বক্তব্য দেন। সঞ্চালনায় ছিলেন আইনজীবী সুবীর নন্দী দাস।\n\nএর পরপরই জাতীয়তাবাদী আইনজীবী ফোরামের আইনজীবীরা স্লোগান ও মিছিল নিয়ে সমিতি ভবন প্রদক্ষিণ করেন। পরে সমিতি ভবনের সামনে সংক্ষিপ্ত সভা করেন তাঁরা। সভায় ফোরামের কেন্দ্রীয় কমিটির সাংগঠনিক সম্পাদক গাজী কামরুল ইসলাম বলেন, সরকারের এক মাস পূর্তি হয়নি, এর মধ্যে তারা (আওয়ামী লীগ) মাথাচাড়া দিয়ে উঠছে। এই সভা থেকে স্পষ্ট ভাষায় বলতে চাই, হাইকোর্টে গত ১৭ বছরে আপনারা যা করেছেন, আপনাদের চেহারা কোনো সাধারণ আইনজীবী দেখতে চান না। আবারও যদি লাউঞ্জে মিটিং করেন, এখানে নাম বদলিয়ে মিটিং করেন, পরিবর্তিত পরিস্থিতিতে কোনো ঘটনা ঘটলে জাতীয়তাবাদী আইনজীবী ফোরাম দায়ী থাকবে না।’\n\nএ সময় ‘আওয়ামী লীগের আস্তানা’ ও ‘ফ্যাসিস্টদের আস্তানা সুপ্রিম কোর্ট হবে না, হবে না’ বলেও স্লোগান দেন তাঁরা। সভায় অন্যান্যের মধ্যে ফোরামের কেন্দ্রীয় যুগ্ম মহাসচিব আবদুল্লাহ আল মাহবুব ও গাজী তৌহিদুল ইসলাম, সমিতির সাবেক সিনিয়র সহসম্পাদক কাজী জয়নাল আবেদীন প্রমুখ উপস্থিত ছিলেন।\n\nমানববন্ধনে অংশ নেওয়া আইনজীবী চঞ্চল কুমার বিশ্বাস অভিযোগ করেন, শান্তিপূর্ণ মানববন্ধন শেষে সুপ্রিম কোর্ট আইনজীবী সমিতির বর্ধিত ভবনে নিজের চেম্বার (রুম নম্বর-৪০২১) তিনি আসেন। সে সময় জাতীয়তাবাদী আইনজীবী ফোরামের আইনজীবী গাজী তৌহিদুল ইসলামের নেতৃত্বে সমর্থকেরা এসে প্রথমে আইনজীবী আবু সাঈদ সাগরের রুম (কক্ষ নং-২০২১) ভাঙচুর করেন। এরপর মিছিল নিয়ে তাঁর কক্ষে এসে হামলা করেন। জুনিয়র সহকর্মী সুপ্রকাশ দত্ত অমিত বাধা দিতে গেলে তাঁকে মারধর করেন। নিজেও হামলার শিকার হন বলে জানান এই আইনজীবী।\n\nউল্লেখ্য, আইনজীবী আবু সাঈদ সাগর বিগত সময়ে আওয়ামী লীগ সমর্থিত প্যানেল থেকে সুপ্রিম কোর্ট আইনজীবী সমিতির সভাপতি পদে নির্বাচন করেছিলেন।\n\nজানতে চাইলে ফোরামের কেন্দ্রীয় কমিটির সাংগঠনিক সম্পাদক গাজী কামরুল ইসলাম প্রথম আলোকে বলেন, তিনি (আবু সাঈদ সাগর) দুদিন আগে বর্তমান প্রধানমন্ত্রী সম্পর্কে বিভিন্ন কটূক্তি করেছেন। সাধারণ আইনজীবীরা ক্ষুব্ধ ছিলেন। যখন আজ মিছিল নিয়ে তাঁর কক্ষের সামনে দিয়ে যাচ্ছিল, তখন সেখানে আওয়ামী লীগের মিটিং চলছিল। তখন দুই পক্ষের মধ্যে বাগ্‌বিতণ্ডা হয়। এটি একতরফা নয়, দুই তরফা। আর কক্ষ ভাঙচুরের কোনো ঘটনা ঘটেনি।"
      },
      {
        "title": "বেড়িবাঁধের গাছ কাটার অভিযোগে আটক মিঠামইন বিএনপির সভাপতি জাহিদুল",
        "url": "https://www.prothomalo.com/bangladesh/district/6e905senkg",
        "source": "Prothom Alo",
        "publishedAt": "2026-02-25T23:40:40+06:00",
        "content": "বেড়িবাঁধে থাকা ২২টি মেহগনিগাছ কেটে ফেলার অভিযোগে কিশোরগঞ্জের মিঠামইন উপজেলা বিএনপির সভাপতি জাহিদুল আলমের (জাহাঙ্গীর) দলীয় সব পদ স্থগিত করার পর এবার তাঁকে আটক করেছে পুলিশ। বুধবার সন্ধ্যায় জেলা শহরে ডিবি পুলিশের একটি দল অভিযান চালিয়ে তাঁকে আটক করে।\n\nকিশোরগঞ্জের পুলিশ সুপার এস এম ফরহাদ হোসেন বিষয়টি নিশ্চিত করে জানান, মিঠামইন উপজেলা সদরের কামালপুর বেড়িবাঁধের গাছ কেটে ফেলার ঘটনায় থানায় একটি মামলা হয়েছে। এই মামলায় জাহিদুল আলমকে গ্রেপ্তার করা হয়েছে।\n\nএদিকে মঙ্গলবার মিঠামইন উপজেলা প্রকৌশলী ফয়জুর রাজ্জাক বাদী হয়ে মিঠামইন থানায় গাছ চুরির অভিযোগ এনে মামলা করেন। মামলায় আঙ্গুর মিয়া নামের এক ব্যক্তির নাম উল্লেখসহ অজ্ঞাতনামা দুই থেকে তিনজনকে আসামি করা হয়েছে। মামলায় বেড়িবাঁধের ১২টি মেহগনিগাছ কেটে ফেলার অভিযোগ করা হয়েছে।\n\nএ ঘটনার পর মঙ্গলবারই মিঠামইন উপজেলা বিএনপির সভাপতি জাহিদুল আলমের দলীয় সব পদ স্থগিত করে কেন্দ্রীয় বিএনপি। দলের সিনিয়র যুগ্ম মহাসচিব রুহুল কবির রিজভী স্বাক্ষরিত এক সংবাদ বিজ্ঞপ্তিতে এ তথ্য জানানো হয়। এতে বলা হয়, মিঠামইন উপজেলা বিএনপির সভাপতি জাহিদুল আলমের বিরুদ্ধে কামালপুর এলাকায় বেড়িবাঁধের প্রায় ২০টি মেহগনিগাছ ব্যক্তিগত স্বার্থে কেটে ফেলার অভিযোগ প্রমাণিত হয়েছে। তিনি নিজ গাড়ি নিয়ে তাঁর বাড়ি যাওয়ার পথ সুগম করার লক্ষ্যে এ ধরনের অন্যায় ও নিন্দনীয় কাজটি করেছেন, যা দলীয় নীতি, আদর্শ ও শৃঙ্খলা ভঙ্গের সুস্পষ্ট বহিঃপ্রকাশ। সুতরাং এ ধরনের গর্হিত কাজের জন্য পরবর্তী নির্দেশ না দেওয়া পর্যন্ত কিশোরগঞ্জ জেলাধীন মিঠামইন উপজেলা বিএনপির সভাপতি জাহিদুল আলমের বিএনপির প্রাথমিক সদস্যপদসহ দলীয় সব পর্যায়ের পদ স্থগিত করা হয়েছে।\n\nপ্রসঙ্গত, স্থানীয় সরকার বিভাগের পক্ষ থেকে ১৯৯৫-৯৬ সালে বেড়িবাঁধটি তৈরি করা হয়। সে সময় বেড়িবাঁধ এলাকায় অনেকগুলো গাছ রোপণ করা হয়। সম্প্রতি সেসব গাছ থেকে রাস্তার মাঝে থাকা বেশ কিছু গাছ কেটে ফেলা হয়। অভিযোগ ওঠে, জাহিদুল আলম এসব গাছ নিজের বাড়িতে গাড়ি নিয়ে যাতায়াত করার সুবিধার জন্য কেটে ফেলেছেন। বিষয়টি সংবাদমাধ্যমসহ সামাজিক যোগাযোগমাধ্যমে ব্যাপক আলোড়ন তোলে। এ পরিপ্রেক্ষিতে জাহিদুলের দলীয় সব পদ স্থগিত করে বিএনপি।"
      },
      {
        "title": "ফরিদপুরে পায়ুপথে বাতাস দেওয়ার পর শিশুশ্রমিকের মৃত্যু, অভিযুক্তও শিশু",
        "url": "https://www.prothomalo.com/bangladesh/district/ce7w71veq9",
        "source": "Prothom Alo",
        "publishedAt": "2026-02-25T23:15:40+06:00",
        "content": "ফরিদপুরের বোয়ালমারীতে এক শিশুশ্রমিকের (১৩) পায়ুপথে বাতাস ভরে দেওয়ার পর মারা গেছে। মঙ্গলবার দিবাগত রাত দুইটার দিকে ঢাকা মেডিকেল কলেজ হাসপাতালে চিকিৎসাধীন অবস্থায় তার মৃত্যু হয়।\n\nশিশুশ্রমিকের মৃত্যুর খবর ছড়িয়ে পড়লে বুধবার সকালে উপজেলার দাদপুর ইউনিয়নের দাদপুর গ্রামের কয়েক শ মানুষ বিচারের দাবিতে জনতা জুট মিলের সামনে জড়ো হয়ে বিক্ষোভ করেন। পুলিশ খবর পেয়ে ঘটনাস্থলে পৌঁছে পরিস্থিতি নিয়ন্ত্রণে আনে।\n\nনিহত শিশুটির বাড়ি উপজেলার দাদপুর গ্রামে। সে উপজেলার সাতৈর ইউনিয়নের ডোবরা গ্রামে অবস্থিত জনতা জুট মিলে কাজ করত। অভিযুক্ত শিশুটিও (১৩) ওই জুট মিলের শ্রমিক। ঘটনার পর থেকে সে পলাতক।\n\nস্থানীয় লোকজনের সঙ্গে কথা বলে জানা গেছে, সোমবার রাত ১০টার দিকে জনতা জুট মিলের ছুটি হওয়ার আগে ওই দুই শিশুশ্রমিক বাতাস দেওয়ার যন্ত্র দিয়ে মিলের আঙিনা পরিষ্কার করছিল। একপর্যায়ে অভিযুক্ত শিশুটি খেলার ছলে তার সহকর্মী শিশুটির পায়ুপথে বাতাস দেয়। এর ফলে ওই শিশু অসুস্থ হয়ে পড়ে। জনতা জুট মিলের দায়িত্বশীল ব্যক্তিরা দ্রুত তাকে ফরিদপুর মেডিকেল কলেজ হাসপাতালে নিয়ে যান। পরে উন্নত চিকিৎসার জন্য শিশুটিকে ঢাকা মেডিকেল কলেজ হাসপাতালে নেওয়া হয়। গতকাল সন্ধ্যায় তার অস্ত্রোপচার করা হয়। পরে রাত দুইটার দিকে সে মারা যায়।\n\nঘটনাস্থলে যাওয়া তদন্তকারী কর্মকর্তা জয়নগর পুলিশ ফাঁড়ির ইনচার্জ মাহমুদুল হাসান বলেন, শিশুটি পলাতক। এ কারণে তাকে ধরা সম্ভব হয়নি।\n\nবোয়ালমারী থানার ভারপ্রাপ্ত কর্মকর্তা (ওসি) আনোয়ার হোসেন বলেন, অসুস্থ শিশুটি ঢাকা মেডিকেল কলেজ হাসপাতালে মারা গেছে। তার লাশ শাহবাগ থানার পুলিশ উদ্ধার করে ময়নাতদন্ত শেষে তার বাড়িতে পাঠাবে। এখন পর্যন্ত কেউ থানায় লিখিত অভিযোগ দেননি। অভিযোগ দেওয়ার পরে আইনগত ব্যবস্থা নেওয়া হবে।"
      },
      {
        "title": "ফতুল্লায় কল্যাণী খাল দখলমুক্ত করতে প্রশাসনের উদ্যোগ",
        "url": "https://www.prothomalo.com/bangladesh/district/w5ix9dcrri",
        "source": "Prothom Alo",
        "publishedAt": "2026-02-25T23:08:48+06:00",
        "content": "নারায়ণগঞ্জ সদর উপজেলার ফতুল্লায় দীর্ঘদিনের জলাবদ্ধতা নিরসন ও জনভোগান্তি কমাতে কল্যাণী খাল দখলমুক্ত করার কাজ শুরু করেছে প্রশাসন। এরই অংশ হিসেবে খালের সীমানা চিহ্নিতকরণ ও অবৈধ দখলদারদের তালিকা তৈরির কাজ চলছে। আজ বুধবার দুপুরে ফতুল্লা রাজস্ব সার্কেলের আওতাধীন এনায়েতনগর ইউনিয়নের হরিহরপাড়া ও শ্রীধরদী মৌজায় সরেজমিনে এই কার্যক্রম পরিচালনা করা হয়।\n\nউপজেলা প্রশাসন সূত্রে জানা গেছে, আসন্ন বর্ষা মৌসুমে ফতুল্লা ও আশপাশের এলাকায় ভয়াবহ জলাবদ্ধতার আশঙ্কা দেখা দিয়েছে। এই সংকট মোকাবিলায় গতকাল মঙ্গলবার কল্যাণী খাল পরিদর্শনে যান নারায়ণগঞ্জ সদর উপজেলা নির্বাহী কর্মকর্তা (ইউএনও) এস এম ফয়েজ উদ্দিন। পরিদর্শনকালে তিনি খালের বিভিন্ন স্থানে অবৈধ দখল ও ভরাট হওয়ার চিত্র দেখতে পান।\n\nএ সময় ইউএনও তাৎক্ষণিকভাবে ফতুল্লা সার্কেলের সহকারী কমিশনার (ভূমি) আসাদুজ্জামান নূরকে খালের প্রকৃত সীমানা নির্ধারণ এবং অবৈধ দখলদারদের তালিকা প্রস্তুত করার নির্দেশ দেন। নির্দেশনা অনুযায়ী, হরিহরপাড়া ও শ্রীধরদী মৌজার আরএস ৪৪৯ ও ৩৪৪ নম্বর দাগে তদন্ত শুরু করেছে ভূমি কার্যালয়। ইতিমধ্যে খালের প্রায় এক হাজার ফুট লম্বালম্বি অংশে লাল পতাকা দিয়ে সীমানা চিহ্নিত করা হয়েছে। সেই সঙ্গে খালের জায়গা দখল করে নির্মিত অবৈধ স্থাপনার একটি প্রাথমিক তালিকাও তৈরি করা হচ্ছে।\n\nস্থানীয় বাসিন্দারা জানান, কল্যাণী খালটি একসময় এই অঞ্চলের পানিনিষ্কাশনের প্রধান মাধ্যম ছিল। কিন্তু প্রভাবশালী মহলের অবৈধ দখল ও ময়লা-আবর্জনা ফেলার কারণে খালটি সরু হয়ে গেছে। প্রশাসনের এই উদ্যোগে আশার আলো দেখছেন স্থানীয় বাসিন্দারা।\n\nইউএনও এস এম ফয়েজ উদ্দিন জানান, খালের সীমানা চিহ্নিত করার কাজ দ্রুত সম্পন্ন করা হবে। তালিকা চূড়ান্ত হওয়ার পর বিধি অনুযায়ী উচ্ছেদ অভিযান চালিয়ে খালটিকে আদি রূপে ফিরিয়ে আনা হবে।"
      },
      {
        "title": "রাজশাহীতে তরুণকে ছুরি মেরে হত্যা, এলাকাবাসীর বিক্ষোভের পর প্রধান অভিযুক্ত আটক",
        "url": "https://www.prothomalo.com/bangladesh/district/d60v7dman3",
        "source": "Prothom Alo",
        "publishedAt": "2026-02-25T23:07:46+06:00",
        "content": "রাজশাহী নগরে পূর্বশত্রুতার জেরে এক তরুণকে ছুরি মেরে হত্যা করা হয়েছে। বুধবার বেলা দেড়টার দিকে পবা রাইসমিলপাড়া এলাকায় নিজ বাড়ির সামনে তাঁকে ছুরিকাঘাত করা হয়।\n\nওই ঘটনার প্রতিবাদে সন্ধ্যায় সড়ক অবরোধ করে বিক্ষোভের পর প্রধান অভিযুক্ত ব্যক্তিকে আটক করেছে পুলিশ। হত্যাকাণ্ডে ব্যবহৃত ছুরিও উদ্ধার করা হয়েছে বলে জানিয়েছে আইনশৃঙ্খলা রক্ষাকারী বাহিনী।\n\nনিহত তরুণের নাম মো. সাব্বির (২১)। তিনি নগরের শাহ মখদুম থানার পবা রাইসমিলপাড়া এলাকার বাসিন্দা শাহিন ইসলামের ছেলে। বুধবার বেলা দেড়টার দিকে তাঁর বাড়ির সামনে এ ঘটনা ঘটে। পরে তাঁকে রাজশাহী মেডিকেল কলেজ হাসপাতালে নেওয়া হলে চিকিৎসক মৃত ঘোষণা করেন।\n\nপুলিশ জানায়, একই মহল্লার বাসিন্দা আমিরুল ইসলামের ছেলে মো. জাসন (২৫) সাব্বিরকে ছুরিকাঘাত করে পালিয়ে যান। ঘটনার পর থেকে তিনি আত্মগোপনে ছিলেন।\n\nরাত পৌনে ১০টার দিকে রাজশাহী মেট্রোপলিটন পুলিশের মুখপাত্র উপপুলিশ কমিশনার (মিডিয়া) গাজিউর রহমান জানান, শাহ মখদুম থানা-পুলিশ পবা উপজেলার চর খিদিরপুর এলাকা থেকে প্রধান আসামিকে গ্রেপ্তার করেছে। তাঁর কাছ থেকে হত্যাকাণ্ডে ব্যবহৃত ছুরি উদ্ধার করা হয়েছে। তাঁকে বৃহস্পতিবার আদালতে হাজির করা হবে।\n\nশাহ মখদুম থানার ভারপ্রাপ্ত কর্মকর্তা ফারুক হোসেন বলেন, ঘটনার পরপরই আসামিকে ধরতে অভিযান চালানো হয়। তাঁকে গ্রেপ্তার করে থানায় আনা হয়েছে। হত্যা মামলা করার প্রক্রিয়া চলছে।\n\nপুলিশ ও স্থানীয় সূত্রে জানা গেছে, সম্প্রতি জাসনের মা শিরিন বেগম তাঁর আধা কাঠা জমি সাব্বিরের বাবা শাহিন ইসলামের কাছে বিক্রি করেন। জমি বিক্রিকে কেন্দ্র করে দুই পরিবারের মধ্যে বিরোধ চলছিল। অভিযোগ আছে, জাসন এ ঘটনায় ক্ষুব্ধ ছিলেন। এর আগের দিন তিনি শাহিন ইসলামকে মারধর করেন। বুধবার দুপুরে সাব্বির নামাজ পড়তে বের হলে বাড়ির সামনে তাঁকে ছুরিকাঘাত করা হয়।\n\nজড়িত ব্যক্তিদের গ্রেপ্তারের দাবিতে সন্ধ্যা সাড়ে সাতটার দিকে শাহ মখদুম থানার সপুরা এলাকার টিটিসি–সংলগ্ন সড়ক অবরোধ করে বিক্ষোভ করেন এলাকাবাসী। তাঁরা টায়ার ও কাঠে আগুন জ্বালিয়ে হত্যাকারীর গ্রেপ্তার ও দৃষ্টান্তমূলক শাস্তির দাবি জানান। খবর পেয়ে পুলিশ ও ফায়ার সার্ভিস ঘটনাস্থলে গিয়ে আগুন নিয়ন্ত্রণে আনে। পুলিশের আশ্বাসে পরে অবরোধ প্রত্যাহার করা হয়।\n\nনিহত তরুণের বোন শ্রাবন্তী বলেন, ‘আমার ভাইয়ের হত্যাকারীর সর্বোচ্চ শাস্তি ফাঁসি চাই।’"
      },
      {
        "title": "দেশের প্রশ্নে সীমান্ত বাহিনীকে আরও আধুনিক ও সুসংহত করব: প্রধানমন্ত্রী",
        "url": "https://www.prothomalo.com/bangladesh/jcl4fdgrsi",
        "source": "Prothom Alo",
        "publishedAt": "2026-02-25T23:04:28+06:00",
        "content": "দীর্ঘ সংগ্রামের পর আজ জনগণের রায়ে নির্বাচিত সরকার দেশ পরিচালনা করছে বলে জানিয়েছেন প্রধানমন্ত্রী তারেক রহমান। তিনি বলেছেন, ‘দেশের প্রশ্নে আমরা সীমান্ত বাহিনীকে আরও আধুনিক ও সুসংহত করব। আমাদের সদস্যরা দেশপ্রেম ও পেশাগত উৎকর্ষতায় সীমান্তে দায়িত্ব পালন করবে।’\n\nপ্রধানমন্ত্রী বলেন, ২০০৯ সালে পিলখানায় শাহাদাতবরণকারী সদস্যদের পরিবার ও নিকটাত্মীয়, পিলখানায় চাকরিরত সেসব সেনা অফিসাররা দুঃসহ স্মৃতি আজও বয়ে বেড়াচ্ছেন।\n\nআজ বুধবার বিকেলে জাতীয় শহীদ সেনা দিবস উপলক্ষে এক মতবিনিময় সভায় অংশ নিয়ে এ কথা বলেন প্রধানমন্ত্রী। স্বরাষ্ট্রমন্ত্রী, প্রতিরক্ষা উপদেষ্টা, সেনাবাহিনী, নৌবাহিনী ও বিমানবাহিনী প্রধানেরা, সেনাবাহিনীর ঊর্ধ্বতন কর্মকর্তা, বর্ডার গার্ড বাংলাদেশের (বিজিবি) মহাপরিচালক এ মতবিনিময় সভায় অংশ নেন।\n\nতারেক রহমান বলেন, ‘মাহে রমজানের এই পড়ন্ত বিকেলে শ্রদ্ধার সঙ্গে স্মরণ করছি মহান মুক্তিযুদ্ধের বীর শহীদদের, ’৯০–এর গণ-আন্দোলন এবং ’২৪–এর গণ–অভ্যুত্থানে শাহাদাতবরণকারী সব ছাত্র-জনতাকে। গভীর শ্রদ্ধার সঙ্গে স্মরণ করছি ২০০৯ সালের ২৫ ও ২৬ ফেব্রুয়ারি পিলখানায় সংঘটিত বর্বরোচিত হত্যাকাণ্ডে শাহাদাতবরণকারী ৫৭ জন দেশপ্রেমিক সেনা কর্মকর্তাসহ ৭৪ জন বীর শহীদকে। আমি তাঁদের আত্মার মাগফিরাত কামনা করছি এবং শোকসন্তপ্ত শহীদ পরিবারগুলোর সদস্যদের প্রতি গভীর সমবেদনা জ্ঞাপন করছি।’\n\nআজ ২৫ ফেব্রুয়ারি, জাতির ইতিহাসে এক রক্তাক্ত ও বেদনাবিধুর দিন উল্লেখ করে প্রধানমন্ত্রী বলেন, ‘এই দিনটি এলে প্রকৃতি যেন আবার স্মৃতি ও শোকের ভারে নীরব হয়ে যায়, বাতাসে ভেসে আসে সেই বিভীষিকাময় মুহূর্তের আর্তনাদ। আমাদের হৃদয় গভীর বেদনায় ভারাক্রান্ত হয়ে ওঠে। ২০০৯ সালের ২৫ ও ২৬ ফেব্রুয়ারির এই নির্মম ঘটনা আমাদের জাতীয় জীবনে এক গভীর ক্ষত সৃষ্টি করেছে, যার বেদনা সময় পেরিয়ে আজও বহমান। ঘটনার দীর্ঘ ১৭ বছর পরে শহীদদের স্মৃতিবিজড়িত এই প্রাঙ্গণে আজ আমার কণ্ঠ ভারী হয়ে আসছে।’\n\nতারেক রহমান বলেন, ‘আমি কেবল একজন জনপ্রতিনিধি হিসেবে নয়, একজন সেনা পরিবারের সদস্য হিসেবে, একজন সহযোদ্ধার সন্তানের মতো আপনাদের সামনে উপস্থিত হয়েছি। ২০০৯ সালের সেই বিভীষিকাময় ঘটনায় ৫৭ জন মেধাবী ও দেশপ্রেমিক সেনা কর্মকর্তাসহ সর্বমোট ৭৪টি প্রাণ ঝরে গিয়েছিল। প্রতিটি নাম একটি পরিবারের আলো নিভে যাওয়ার গল্প, প্রিয়জন হারানোর বেদনাবিধুর অধ্যায়, একটি সন্তানের পিতৃহীন হওয়ার ইতিহাস, একটি স্বপ্নের অসমাপ্ত মহাকাব্য।’\n\nপ্রধানমন্ত্রী তারেক রহমান বলেন, ‘আমি দেশে প্রত্যাবর্তনের পরপরই বনানী সামরিক কবরস্থানে গিয়ে শহীদ সেনা কর্মকর্তাদের কবরের পাশে দাঁড়িয়ে উপলব্ধি করেছি, গত ১৭ বছরে আপনাদের দুর্বিষহ সংগ্রাম, অপরিসীম ত্যাগ আর দ্বারে দ্বারে ঘুরে বিচার না পাওয়ার নিদারুণ যন্ত্রণা। আমি বিশ্বাস করি, পিলখানার ঘটনাকে রাষ্ট্রীয় মর্যাদায় স্মরণ করা আমাদের জাতীয় দায়িত্ব। ২৫ ও ২৬ ফেব্রুয়ারির ঘটনাকে ইতিহাসে রাষ্ট্রীয় মর্যাদা না দিলে ভবিষ্যৎ প্রজন্ম আমাদের ক্ষমা করবে না। তাই সেনাবাহিনী ও আপনাদের সঙ্গে আলোচনা করে ২৫ ও ২৬ ফেব্রুয়ারির স্মৃতিকে অম্লান করে রাখতে বর্তমান সরকার কাজ করবে।’\n\nতারেক রহমান আরও বলেন, ‘আমাদের সীমান্তরক্ষী বাহিনীর শিকড় আমাদের স্বাধীনতার ইতিহাসে প্রোথিত। ১৯৭১ সালের যেদিন চট্টগ্রামের কালুরঘাট বেতারকেন্দ্র থেকে শহীদ রাষ্ট্রপতি জিয়াউর রহমান স্বাধীনতার ঘোষণা দিয়েছিলেন, সেদিন সেনাবাহিনীর সঙ্গে তদানীন্তন ইপিআরের সদস্যরা বেতারকেন্দ্রে দায়িত্বে নিয়োজিত থেকে গৌরবময় ইতিহাসের সাক্ষী হয়েছে এবং মহান মুক্তিযুদ্ধের সূচনালগ্ন থেকে সেনাবাহিনীর সঙ্গে অবিস্মরণীয় অবদান রেখে চলেছে। পরবর্তীকালে শহীদ রাষ্ট্রপতি জিয়াউর রহমান সীমান্তরক্ষী বাহিনীকে সুসংহত করতে বিশেষ গুরুত্বারোপ করে অবকাঠামোগত উন্নয়ন ও প্রয়োজনীয় সংস্কারকাজ শুরু করেন। সেনাবাহিনী থেকে যোগ্য ও মেধাবী অফিসারদের প্রেষণে প্রেরণের সংখ্যা বৃদ্ধি করা হয়। ১৯৭৮ সালে এই বাহিনীর ইতিহাসে সবচেয়ে বড় ঘটনা হলো সামরিক কায়দায় নতুন করে পুনর্গঠিত হওয়া। পূর্বের উইংগুলোকে পরিবর্তন করে ব্যাটালিয়নে রূপান্তর করা হয়। দুটি নতুন ব্যাটালিয়ন সংযোজন করে বাহিনীর সংগঠনকে পরিবর্ধিত করা হয়। দীর্ঘ সংগ্রামের পর এখন জনগণের রায়ে নির্বাচিত সরকার দেশ পরিচালনা করছে। দেশের প্রশ্নে আমরা সীমান্ত বাহিনীকে আরও আধুনিক ও সুসংহত করব। আমাদের সদস্যরা দেশপ্রেম ও পেশাগত উৎকর্ষতায় সীমান্তে দায়িত্ব পালন করবে।’\n\nপ্রধানমন্ত্রী বলেন, ‘বাংলাদেশের স্বাধীনতাযুদ্ধে ও স্বাধীনতা–পরবর্তী দেশ গঠনে সেনাবাহিনীর রয়েছে গৌরবোজ্জ্বল ইতিহাস। সেনাবাহিনী আমাদের সার্বভৌমত্বের প্রতীক। আমি মনে করি, পিলখানার এই মর্মান্তিক ঘটনা ছিল আমাদের সার্বভৌমত্বকে নস্যাতের একটি অপপ্রয়াস। পিলখানার ঘটনার পরিক্রমায় আমাদের জাতীয় নিরাপত্তাকাঠামোর দুর্বলতা ফুটে ওঠে। তাই বহির্বিশ্বের সঙ্গে তাল মিলিয়ে আমাদের জাতীয় নিরাপত্তা কাঠামোকে আরও আধুনিক, সময়োপযোগী ও শক্তিশালী করা প্রয়োজন। এ লক্ষ্যে আমাদের সরকার কাজ করবে। একই সঙ্গে শহীদ পরিবারের সদস্যদের কল্যাণে তাদের সন্তানদের শিক্ষা, চিকিৎসা ও পুনর্বাসনের জন্য দীর্ঘমেয়াদি সুরক্ষাব্যবস্থা গড়ে তোলার প্রতিশ্রুতিও আমরা পুনর্ব্যক্ত করছি।’\n\nতারেক রহমান বলেন, ‘মাহে রমজান আমাদের সংযম ও আত্মশুদ্ধির শিক্ষা দেয়। মহান আল্লাহর দরবারে প্রার্থনা করি তিনি যেন শহীদদের আত্মাকে শান্তিতে রাখেন, তাঁদের পরিবারকে ধৈর্য ও শক্তি দান করেন এবং আমাদের রাষ্ট্র ও প্রতিষ্ঠানগুলোকে ন্যায়, শৃঙ্খলা ও দায়িত্ববোধের পথে পরিচালিত করেন।’"
      },
      {
        "title": "রংপুর সিটি করপোরেশনের সাবেক মেয়রসহ ৮ জনের বিরুদ্ধে দুদকের মামলা",
        "url": "https://www.prothomalo.com/bangladesh/district/6fza5lnafg",
        "source": "Prothom Alo",
        "publishedAt": "2026-02-25T23:03:46+06:00",
        "content": "মেঘনা ব্যাংক থেকে চার কোটি টাকা আত্মসাতের অভিযোগে রংপুর সিটি করপোরেশনের সাবেক মেয়র মোস্তাফিজার রহমানসহ আটজনের বিরুদ্ধে মামলা দায়ের করেছে দুর্নীতি দমন কমিশন (দুদক)। আজ বুধবার দুপুরে রংপুরের সিনিয়র স্পেশাল জেলা জজ আদালতে মামলাটি দায়ের করেন রংপুর সমন্বিত জেলা দুর্নীতি দমন কার্যালয়ের উপপরিচালক শাওন মিয়া।\n\nমামলা দায়ের করার বিষয়ে শাওন মিয়া সাংবাদিকদের বলেন, আসামিদের বিরুদ্ধে অভিযোগ, তাঁরা পরস্পর যোগসাজশে মেঘনা ব্যাংকের চার কোটি টাকার বেশি অর্থ আত্মসাৎ করেছেন। তদন্তে তাঁদের বিরুদ্ধে অভিযোগের সত্যতা নিশ্চিত হয়ে এ মামলা দায়ের করা হয়েছে।\n\nরংপুর সিটি করপোরেশনের সাবেক মেয়র মোস্তাফিজার রহমান জাতীয় পার্টির কো–চেয়ারম্যান ও রংপুর মহানগর কমিটির সভাপতি। তিনি ছাড়াও মামলায় অন্য আসামিরা হলেন ঠিকাদারি প্রতিষ্ঠান রাকিব ব্রাদার্সের স্বত্বাধিকারী আবদুর রাকিব, মুক্তি প্রকৌশল সংস্থার মালিক এ টি এম ফুয়াদ হোসেন, রফিকুল ইসলাম, মেঘনা ব্যাংক রংপুর শাখার সাবেক ব্যবস্থাপক মাহফুজুল ইসলাম, সহকারী ব্যবস্থাপক এ কে এম শফিকুল মমতাজ, জ্যেষ্ঠ কর্মকর্তা আতিকুর রহমান ও এভিপি মঞ্জুর হোসেন পাটোয়ারী।\n\nমামলার সার্বিক পর্যালোচনায় বলা হয়েছে, সিটি করপোরেশনের সাবেক মেয়র মোস্তাফিজুর রহমান দায়িত্বরত থেকে কার্যাদেশ প্রাপ্ত ঠিকাদারের অনুকূলে মেঘনা ব্যাংক বরাবর চেক ইস্যু করা নিশ্চয়তা প্রদান করা সত্ত্বেও আসামিদের সঙ্গে যোগসাজশে তা করেননি। তাঁরা অপরাধমূলক অসদাচরণের মাধ্যমে নিজে লাভবান হয়ে অথবা অন্যকে লাভবান করার উদ্দেশ্যে মেঘনা ব্যাংকের ৪ কোটি ২৬ লাখ ৭৫ হাজার ৫০৩ টাকা পরিশোধ না করে আত্মসাতে সহযোগিতা করে।\n\nএ বিষয়ে জানতে মুঠোফোনে একাধিকবার যোগাযোগ করেও মোস্তাফিজুর রহমানের সঙ্গে কথা বলা সম্ভব হয়নি।"
      },
      {
        "title": "ফুটবল বিশ্বকাপে বাংলাদেশের পতাকা নিয়ে যাবে শাহ্‌ সিমেন্ট ও হামজার নাম্বার ওয়ান ফ্যানরা",
        "url": "https://www.prothomalo.com/bangladesh/6lzqlobu0i",
        "source": "Prothom Alo",
        "publishedAt": "2026-02-25T22:59:11+06:00",
        "content": "দেশের ফুটবলপ্রেমীদের জন্য বিশেষ আয়োজন নিয়ে এসেছে শাহ্ সিমেন্ট। ‘শাহ্ সিমেন্ট-হামজা নাম্বার ওয়ান ফ্যান’ শীর্ষক এই ক্যাম্পেইনের মাধ্যমে সেরা বিজয়ীরা পাবেন বিশ্বকাপ ম্যাচের টিকিট। বিজয়ীরা সুযোগ পাবেন সরাসরি স্টেডিয়ামে বসে বিশ্বকাপ ম্যাচ উপভোগের।\n\nআয়োজকদের পক্ষ থেকে জানানো হয়েছে, এই ক্যাম্পেইনে অংশ নিতে আগ্রহীদের একটি অনলাইন কুইজ চ্যালেঞ্জে অংশ নিতে হবে। নির্ধারিত সময়ের মধ্যে সর্বোচ্চ স্কোর অর্জনকারীদের মধ্য থেকে ৩০ জনকে চূড়ান্ত পর্বের জন্য বাছাই করা হবে। ঢাকায় আয়োজিত ফাইনাল রাউন্ডে সরাসরি অংশগ্রহণের ভিত্তিতে সেরা বিজয়ী নির্ধারণ করা হবে।\n\nক্যাম্পেইনটি আগামী ৮ মার্চ পর্যন্ত চলবে। নির্ধারিত সময়ের পর কোনো এন্ট্রি গ্রহণযোগ্য হবে না।\n\nফুটবলের প্রতি ভালোবাসা, আত্মবিশ্বাস ও ইতিবাচক প্রতিযোগিতার চর্চা উৎসাহিত করার লক্ষ্যে ক্যাম্পেইনটির আয়োজন করা হয়েছে বলে জানিয়েছেন আয়োজকেরা।\n\nক্যাম্পেইনে অংশগ্রহণের বিস্তারিত তথ্য জানতে ভিজিট করুন।"
      },
      {
        "title": "কেরানীগঞ্জে মাদ্রাসায় বিস্ফোরণের মামলায় প্রধান আসামি আল আমিন ১০ দিনের রিমান্ডে",
        "url": "https://www.prothomalo.com/bangladesh/crime/mg0ist7fpe",
        "source": "Prothom Alo",
        "publishedAt": "2026-02-25T22:06:35+06:00",
        "content": "ঢাকার কেরানীগঞ্জের হাসনাবাদ হাউজিং এলাকায় একটি মাদ্রাসা ভবনে বিস্ফোরণের ঘটনায় করা সন্ত্রাসবিরোধী আইনের মামলায় ওই মাদ্রাসার পরিচালক ও প্রধান আসামি আল আমিনের ১০ দিনের রিমান্ড মঞ্জুর করেছেন আদালত।\n\nআজ বুধবার আসামিকে ঢাকার চিফ জুডিশিয়াল ম্যাজিস্ট্রেটের আদালতে হাজির করে পুলিশ। মামলার তদন্ত কর্মকর্তা জিজ্ঞাসাবাদের জন্য ১০ দিনের রিমান্ড চেয়ে আবেদন করেন। শুনানি শেষে বিচারক মো. মাহবুবুর রহমান আবেদন মঞ্জুর করেন।\n\nঢাকা জেলা পুলিশের প্রসিকিউশন বিভাগের উপপরিদর্শক (এসআই) আরিফুল ইসলাম প্রথম আলোকে এই তথ্য নিশ্চিত করেছেন।\n\nমামলার অভিযোগে বলা হয়, গত ২৬ ডিসেম্বর সকাল সাড়ে ১০টার দিকে হাসনাবাদ হাউজিং এলাকার ওই মাদ্রাসা ভবনে বিকট শব্দে বিস্ফোরণ ঘটে। বিস্ফোরণের তীব্রতায় কক্ষের চারপাশের দেয়াল ও ছাদের একাংশ ধসে পড়ে। খবর পেয়ে পুলিশ ও র‍্যাবের একাধিক দল ঘটনাস্থলে উপস্থিত হয়ে উদ্ধার অভিযান শুরু করে।\n\nদুই দিনব্যাপী ওই অভিযানে আল-আমিনের ভাড়া বাসা থেকে বিপুল পরিমাণ বোমা তৈরির সরঞ্জাম জব্দ করা হয়। উদ্ধার উপকরণের মধ্যে রয়েছে হাইড্রোজেন পার-অক্সাইড, এসিটোন, নাইট্রিক অ্যাসিড ও ৪০০ লিটার তরল রাসায়নিক। এ ছাড়া কালো প্লাস্টিকে মোড়ানো ৯টি তাজা ককটেলও উদ্ধার করা হয়।\n\nপুলিশ জানায়, এই ঘটনায় দক্ষিণ কেরানীগঞ্জ থানার উপপরিদর্শক (এসআই) ইসলাম লিটন বাদী হয়ে সন্ত্রাসবিরোধী আইনে একটি মামলা করেন। মামলায় সাতজনকে এজাহারভুক্ত আসামি করা হয়েছে। পাশাপাশি অজ্ঞাতনামা আরও ছয়-সাতজনকে আসামি করা হয়েছে।"
      },
      {
        "title": "মুন্সিগঞ্জে একটি শিক্ষাপ্রতিষ্ঠান থেকেই জুনিয়র বৃত্তি পেয়েছে ২৭ জন",
        "url": "https://www.prothomalo.com/bangladesh/district/fclgwi8uk1",
        "source": "Prothom Alo",
        "publishedAt": "2026-02-25T22:02:00+06:00",
        "content": "জুনিয়র বৃত্তি পরীক্ষায় মুন্সিগঞ্জের প্রেসিডেন্ট প্রফেসর ড. ইয়াজউদ্দিন আহম্মেদ রেসিডেন্সিয়াল মডেল স্কুল অ্যান্ড কলেজ থেকে ২৭ জন শিক্ষার্থী বৃত্তি পেয়েছে। এর মধ্যে ট্যালেন্টপুল গ্রেডে ৯ জন এবং সাধারণ গ্রেডে ১৮ জন। বুধবার এই ফলাফল প্রকাশিত হয়েছে।\n\nপ্রেসিডেন্ট প্রফেসর ড. ইয়াজউদ্দিন আহম্মেদ রেসিডেন্সিয়াল মডেল স্কুল অ্যান্ড কলেজ সূত্রে জানা যায়, মুন্সিগঞ্জ সদর উপজেলার মোট ৬০টি বৃত্তির মধ্যে এ প্রতিষ্ঠান থেকে পেয়েছে ২৭টি। এটি উপজেলা ও জেলা পর্যায়ে সবচেয়ে বেশি বৃত্তি পাওয়া শিক্ষাপ্রতিষ্ঠান।\n\nপ্রতিষ্ঠানটির শিক্ষকেরা জানান, এবারের ফলাফল সংখ্যার পাশাপাশি মানের দিক থেকেও তাৎপর্যপূর্ণ। ট্যালেন্টপুলে স্থান পাওয়া শিক্ষার্থীরা নিয়মিত প্রস্তুতি, অনুশীলন ও শিক্ষকদের নিবিড় তত্ত্বাবধানের মাধ্যমে এ সাফল্য অর্জন করেছে। সাধারণ গ্রেডে বৃত্তিপ্রাপ্ত শিক্ষার্থীরাও ধারাবাহিক অধ্যয়ন ও শৃঙ্খলার মাধ্যমে ভালো ফল করেছে।\n\nঅধ্যক্ষ শরীফ উল্যাহ বলেন, শিক্ষার্থীদের লক্ষ্যভিত্তিক প্রস্তুতির জন্য শুরু থেকেই একটি মনিটরিং কমিটি গঠন করা হয়। নির্ধারিত রোডম্যাপ অনুসারে নিয়মিত মডেল টেস্ট, মূল্যায়ন ও পরামর্শ দেওয়া হয়েছে। এরই প্রতিফলন এ ফলাফল। এ সাফল্যের পেছনে শিক্ষক-শিক্ষার্থী-অভিভাবকের সমন্বিত প্রচেষ্টা রয়েছে।\n\nপ্রতিষ্ঠানটির শিক্ষক সাইফুর রহমান বলেন, পাঠ্যবইভিত্তিক প্রস্তুতির পাশাপাশি বিশ্লেষণধর্মী অনুশীলন ও সময় ব্যবস্থাপনার ওপর জোর দেওয়া হয়েছিল। এতে শিক্ষার্থীরা পরীক্ষায় আত্মবিশ্বাসের সঙ্গে অংশ নিতে পেরেছে এবং ভালো করেছে।"
      },
      {
        "title": "নতুন আইজিপির র‍্যাঙ্ক ব্যাজ পরিধান",
        "url": "https://www.prothomalo.com/bangladesh/5upgbxmwlm",
        "source": "Prothom Alo",
        "publishedAt": "2026-02-25T22:00:47+06:00",
        "content": "নবনিযুক্ত পুলিশ মহাপরিদর্শক (আইজিপি) মো. আলী হোসেন ফকিরকে র‍্যাঙ্ক ব্যাজ পরিয়ে দিয়েছেন প্রধানমন্ত্রী তারেক রহমান। আজ বুধবার সচিবালয়ে এক সংক্ষিপ্ত অনুষ্ঠানে তিনি আনুষ্ঠানিকভাবে র‍্যাঙ্ক ব্যাজ পরিয়ে দেন।\n\nপ্রধানমন্ত্রীর অফিশিয়াল ফেসবুক পেজে এ তথ্য প্রকাশ করা হয়েছে।\n\nএর আগে গতকাল মঙ্গলবার সরকার আলী হোসেন ফকিরকে দেশের নতুন আইজিপি হিসেবে নিয়োগ দেয়।"
      },
      {
        "title": "ফার্মগেটে চাঁদাবাজির প্রতিবাদে এনসিপির উদ্যোগে বিক্ষোভ কর্মসূচি",
        "url": "https://www.prothomalo.com/politics/oasrb3d897",
        "source": "Prothom Alo",
        "publishedAt": "2026-02-25T23:29:37+06:00",
        "content": "রাজধানীর ফার্মগেট এলাকায় চাঁদাবাজির প্রতিবাদ এবং হামলায় আহত ব্যক্তিদের প্রতি সংহতি জানিয়ে জাতীয় নাগরিক পার্টির (এনসিপি) উদ্যোগে বিক্ষোভ কর্মসূচি পালিত হয়েছে। আজ বুধবার বেলা সাড়ে তিনটার দিকে তেজগাঁও কলেজের সামনে এ কর্মসূচি অনুষ্ঠিত হয়।\n\nএনসিপির নেতারা অভিযোগ করেন, গতকাল মঙ্গলবার রাতে ফার্মগেটের ইন্দিরা রোড এলাকায় চাঁদাবাজির প্রতিবাদ করায় তাঁদের নেতা–কর্মীদের ওপর হামলা চালানো হয়। এতে বেশ কয়েকজন আহত হন। এ ঘটনায় তেজগাঁও কলেজ শাখা ছাত্রদলের নেতা–কর্মীরা জড়িত বলে অভিযোগ করেন তাঁরা।\n\nবিক্ষোভ কর্মসূচিতে ২৭ নম্বর ওয়ার্ড এনসিপির সদস্যসচিব আওলাদ হোসেন বলেন, হামলায় তিনি চোখসহ শরীরের বিভিন্ন স্থানে আঘাত পেয়েছেন। তাঁর দাবি, গতকাল তারাবিহর নামাজের পর ইন্দিরা রোডে তেজগাঁও কলেজের কয়েকজন চাঁদাবাজির চেষ্টা চালান। এর প্রতিবাদ করলে ৬০ থেকে ৭০ জনের একটি দল এসে তাঁদের ওপর অতর্কিত হামলা চালান। হামলাকারী ব্যক্তিরা দেশীয় ধারালো অস্ত্র ব্যবহার করেন বলে অভিযোগ করেন তিনি। বর্তমানে তিনি নিজের নিরাপত্তা নিয়ে শঙ্কিত বলেও জানান।\n\nকর্মসূচিতে সাম্প্রতিক হামলার তীব্র নিন্দা জানিয়ে বক্তারা বলেন, অন্যায়ের প্রতিবাদ করায় নিরীহ মানুষ ও রাজনৈতিক কর্মীদের ওপর হামলা গ্রহণযোগ্য নয়। তাঁদের অভিযোগ, পরিকল্পিতভাবে হামলা চালিয়ে কয়েকজনকে গুরুতর জখম করা হয়েছে। উপস্থিত আহত ব্যক্তিরা নিজেদের অভিজ্ঞতা তুলে ধরেন।\n\nএনসিপির শিল্পাঞ্চল থানার প্রধান সমন্বয়কারী মো. হারুন বলেন, সরকার চাঁদাবাজির বিরুদ্ধে কার্যকর ব্যবস্থা নিলে এ পরিস্থিতির সৃষ্টি হতো না। তিনি এলাকা থেকে চাঁদাবাজি নির্মূলের হুঁশিয়ারি দেন।\n\nকর্মসূচিতে ১১–দলীয় জোটের শরিক দলগুলোর নেতারা সংহতি জানান। তাঁরা বলেন, সন্ত্রাস, চাঁদাবাজি ও সহিংসতার বিরুদ্ধে ঐক্যবদ্ধ প্রতিরোধ গড়ে তোলা হবে। একই সঙ্গে জড়িত ব্যক্তিদের গ্রেপ্তার করে বিচারের আওতায় আনার জন্য প্রশাসনের প্রতি দাবি জানান।\n\nজাতীয় নাগরিক পার্টির (এনসিপি) ঢাকা মহানগর উত্তরের সহসাংগঠনিক সম্পাদক মো. নুর আমিন খান, তেজগাঁও থানা এনসিপির নেতারা এবং শেরেবাংলা নগর থানার প্রধান সমন্বয়কারী হামিদুর রহমান কর্মসূচিতে উপস্থিত ছিলেন। তাঁরা বলেন, জনগণের অধিকার রক্ষায় দলটি ভবিষ্যতেও আন্দোলন চালিয়ে যাবে।"
      },
      {
        "title": "দেশের স্বাধীনতা-সার্বভৌমত্ব নিরাপদ রাখতে পিলখানা হত্যাকাণ্ডের বিচার করতে হবে: মিয়া গোলাম পরওয়ার",
        "url": "https://www.prothomalo.com/politics/0ii4xc2yst",
        "source": "Prothom Alo",
        "publishedAt": "2026-02-25T22:39:20+06:00",
        "content": "দেশের স্বাধীনতা-সার্বভৌমত্ব অখণ্ড ও নিরাপদ রাখতে পিলখানা হত্যাকাণ্ডের সঙ্গে জড়িতদের বিচার নিশ্চিত করার আহ্বান জানিয়েছেন জামায়াতে ইসলামীর সেক্রেটারি জেনারেল মিয়া গোলাম পরওয়ার। তিনি বলেন, ‘পিলখানা হত্যাকাণ্ড ছিল বাংলাদেশের স্বাধীনতা-সার্বভৌমত্বে আঘাত করার চক্রান্ত।’\n\nআজ বুধবার দুপুরে দলের ঢাকা মহানগরী দক্ষিণের উদ্যোগে নিজেদের কার্যালয়ে আয়োজিত এক আলোচনা সভায় প্রধান অতিথির বক্তব্যে তিনি এ কথা বলেন।\n\nপিলখানা হত্যাকাণ্ডের বিচারের অপেক্ষা আর দীর্ঘায়িত না করার আহ্বান জানিয়ে জামায়াতের সেক্রেটারি জেনারেল বলেন, এই ঘটনার সঙ্গে জড়িতদের মুখোশ উন্মোচিত না হলে স্বাধীনতা-সার্বভৌমত্বের ওপর আঘাত হানা ষড়যন্ত্রকারী ও চক্রান্তকারীরা দুঃসাহস পাবে।\n\nপাশাপাশি পিলখানা হত্যাকাণ্ডের বিচারের নামে যেসব নিরপরাধ বিডিআর সদস্যকে কারাদণ্ড দেওয়া হয়েছে, তাঁদের মুক্তি ও ক্ষতিপূরণ দেওয়ার দাবি জানান তিনি।\n\nআলোচনায় বিশেষ অতিথির বক্তব্যে জামায়াতের সহকারী সেক্রেটারি জেনারেল ও সিরাজগঞ্জ-৪ আসনের সংসদ সদস্য রফিকুল ইসলাম খান বলেন, পিলখানা বিদ্রোহের হত্যাকাণ্ডকে কেবল একটি হত্যাকাণ্ড বললে ভুল হবে। তৎকালীন প্রধানমন্ত্রী এবং সেনাপ্রধান নীরব থাকাই প্রমাণ করে এই হত্যাকাণ্ডের সঙ্গে তাঁরা জড়িত। ওই হত্যাকাণ্ডের অন্যতম উদ্দেশ্য ছিল বাংলাদেশের দেশপ্রেমিক সেনা কর্মকর্তাদের হত্যা করে সেনাবাহিনীকে দুর্বল করা এবং সেই সুযোগে বাংলাদেশে আধিপত্যবাদ প্রতিষ্ঠা করে করদ রাজ্য করা। তারা তাদের পরিকল্পনায় অনেকটা সফলও হয়েছে।\n\nরফিকুল ইসলাম খান বলেন, ‘এই হত্যাকাণ্ডের সুষ্ঠু বিচারের জন্য তৎকালীন প্রধানমন্ত্রী ও সেনাপ্রধানকে গ্রেপ্তার করে জিজ্ঞাসাবাদ করলে প্রকৃত তথ্য উদ্‌ঘাটন হবে।’\n\nজামায়াতে ইসলামীর ঢাকা মহানগরী দক্ষিণের নায়েবে আমির আব্দুস সবুর ফকিরের সভাপতিত্বে এবং দক্ষিণের সেক্রেটারি ও পটুয়াখালী-২ আসনের সংসদ সদস্য শফিকুল ইসলামের পরিচালনায় আলোচনা সভায় আরও বক্তব্য দেন দক্ষিণের নায়েবে আমির হেলাল উদ্দিন, সহকারী সেক্রেটারি মুহাম্মদ দেলাওয়ার হোসেন ও আব্দুল মান্নান, বাংলাদেশ শ্রমিক কল্যাণ ফেডারেশন ঢাকা মহানগরী দক্ষিণের সভাপতি আব্দুস সালাম প্রমুখ।\n\nসভা শেষে পিলখানা হত্যাকাণ্ডে শহীদ সেনা কর্মকর্তাসহ মহান মুক্তিযুদ্ধ থেকে শুরু করে জুলাই বিপ্লব পর্যন্ত সব আন্দোলন-সংগ্রামের শহীদ ও আহতদের জন্য বিশেষ দোয়া করেন জামায়াতের সহকারী সেক্রেটারি জেনারেল মাওলানা আব্দুল হালিম।"
      },
      {
        "title": "দ্রুত পিলখানা হত্যাকাণ্ডের পূর্ণাঙ্গ ‘পর্দা উন্মোচনের’ দাবি মামুনুল হকের",
        "url": "https://www.prothomalo.com/politics/np2fxczuat",
        "source": "Prothom Alo",
        "publishedAt": "2026-02-25T19:26:26+06:00",
        "content": "দ্রুততম সময়ের মধ্যে পিলখানা হত্যাকাণ্ডের পূর্ণাঙ্গ তথ্য প্রকাশের দাবি জানিয়েছেন বাংলাদেশ খেলাফত মজলিসের আমির মাওলানা মামুনুল হক। আজ বুধবার শহীদ সেনা দিবস উপলক্ষে দেওয়া এক বিবৃতিতে তিনি এ দাবি জানান।\n\nবিবৃতিতে মামুনুল হক বলেন, ‘খুব দ্রুত পিলখানা হত্যাকাণ্ডের পূর্ণাঙ্গ পর্দা উন্মোচন করতে হবে। একটি নিরপেক্ষ, গ্রহণযোগ্য ও স্বচ্ছ প্রক্রিয়ার মাধ্যমে প্রকৃত সত্য উদ্‌ঘাটন করা রাষ্ট্রের নৈতিক দায়িত্ব। প্রকৃত দোষীদের চিহ্নিত করে আইনের আওতায় এনে দৃষ্টান্তমূলক শাস্তি নিশ্চিত করতে হবে।’\n\nপিলখানা ট্র্যাজেডি নিয়ে কোনো প্রকার রাজনৈতিক ফায়দা লোটার চেষ্টা দেশের মানুষ দেখতে চায় না উল্লেখ করে বাংলাদেশ খেলাফত মজলিসের আমির বলেন, ‘শহীদ সেনা কর্মকর্তাদের রক্তকে কেন্দ্র করে বিভাজন নয়; বরং ন্যায়বিচারই আমাদের পথ হওয়া উচিত।’\n\nবিবৃতিতে আরও বলা হয়, ‘এত বছর পেরিয়ে গেলেও পিলখানা ট্র্যাজেডির অনেক দিক আজও জাতির সামনে অস্পষ্ট রয়ে গেছে। এই অনিশ্চয়তা ও প্রশ্নবোধক অবস্থা জাতীয় চেতনায় দীর্ঘস্থায়ী ক্ষত তৈরি করেছে।’"
      },
      {
        "title": "বিএনপি প্রার্থীর হারের কারণ ‘অযোগ্য’ নির্বাচন পরিচালনা কমিটি",
        "url": "https://www.prothomalo.com/bangladesh/district/1bvlinvelx",
        "source": "Prothom Alo",
        "publishedAt": "2026-02-25T19:05:01+06:00",
        "content": "কুষ্টিয়া-৪ (কুমারখালী-খোকসা) আসনে বিএনপির প্রার্থী সৈয়দ মেহেদী আহমেদ (রুমী) জামায়াতে ইসলামীর প্রার্থীর কাছে হেরে যাওয়ার জন্য ‘অযোগ্য’ নির্বাচন পরিচালনা কমিটিকে দায়ী করেছেন মনোনয়নবঞ্চিত বিএনপি ও যুবদলের নেতা–কর্মীরা। উপজেলা ও পৌর বিএনপি এবং যুবদলের ব্যানারে গতকাল বুধবার দুপুরে কুমারখালী হলবাজার–সংলগ্ন কুমারখালী উপজেলা বিএনপির কার্যালয়ে পৃথক সংবাদ সম্মেলনে এমন অভিযোগ আনা হয়েছে।\n\nপ্রথম সংবাদ সম্মেলনে লিখিত বক্তব্য পাঠ করেন উপজেলা বিএনপির সাধারণ সম্পাদক মো. লুৎফর রহমান। এ সময় সেখানে উপস্থিত ছিলেন উপজেলা বিএনপির সভাপতি নুরুল ইসলাম আনছার প্রামাণিক, সাংগঠনিক সম্পাদক রাসেল উদ্দিন বাবু প্রমুখ। আনছার প্রামাণিক এই আসনে বিএনপির মনোনয়নপ্রত্যাশী ছিলেন। দলীয় মনোনয়ন না পেয়ে তিনি ও তাঁর অনুসারীরা আন্দোলন–সংগ্রাম করেছিলেন।\n\nআর যুবদলের সংবাদ সম্মেলনে লিখিত বক্তব্য পাঠ করেন উপজেলা যুবদলের জ্যেষ্ঠ যুগ্ম আহ্বায়ক ওবাইদুল ইসলাম (রিপন)। এ সময় সেখানে উপস্থিত ছিলেন উপজেলা যুবদলের যুগ্ম আহ্বায়ক খাইরুল ইসলাম, ইউনুস আলী প্রমুখ।\n\n১২ ফেব্রুয়ারি ত্রয়োদশ জাতীয় নির্বাচনে কুষ্টিয়া-৪ আসনে ১ লাখ ৪৮ হাজার ২০১ ভোট পেয়ে জয় পান জামায়াতে ইসলামীর প্রার্থী মো. আফজাল হোসেন। তাঁর নিকটতম প্রার্থী সৈয়দ মেহেদী আহমেদ রুমী পান ১ লাখ ৩৯ হাজার ৬০৩ ভোট। এ আসনে দলীয় মনোনয়ন চেয়েছিলেন জেলা বিএনপির যুগ্ম আহ্বায়ক শেখ সাদী ও কুমারখালী উপজেলা বিএনপির সভাপতি নুরুল ইসলাম আনছার প্রামাণিক। সম্প্রতি এক সংবাদ সম্মেলনে বিএনপি প্রার্থীর পক্ষে দলের খোকসা উপজেলার সাবেক সভাপতি সৈয়দ আমজাদ আলী দাবি করেন, মনোনয়নবঞ্চিতদের অসহযোগিতার কারণে আসনটিতে তাঁদের প্রার্থী হেরেছেন।\n\nসংবাদ সম্মেলনে লিখিত বক্তব্যে কুমারখালী উপজেলা বিএনপির সাধারণ সম্পাদক লুৎফর রহমান জানান, ২২ ফেব্রুয়ারি কুমারখালী বাসস্ট্যান্ড এলাকায় একটি ভাড়া বাড়িতে সংবাদ সম্মেলনে খোকসা উপজেলা বিএনপির সাবেক সভাপতি যে অভিযোগ এনেছেন, তা মিথ্যা, বানোয়াট, ভিত্তিহীন ও কাল্পনিক। মনোনয়নবঞ্চিতদের কারণে নয়; বরং অদক্ষ, অযোগ্য ও অসাংগঠনিক নেতা–কর্মীদের দিয়ে নির্বাচন পরিচালনা করায় ১২ ফেব্রুয়ারির নির্বাচনে ধানের শীষের প্রার্থী সামান্য ভোটে পরাজিত হয়েছেন।\n\nলুৎফর রহমান আরও অভিযোগ করে বলেন, তিনজন মনোনয়নপ্রত্যাশী থাকলেও দল থেকে মেহেদী আহমেদ মনোনয়ন দেওয়া হয়েছিল। দলীয় সিদ্ধান্ত মেনে সবাই প্রার্থীর পক্ষে নির্বাচন কার্যক্রম চালিয়েছেন। তবে প্রার্থী দলের সাংগঠনিক নেতা–কর্মীদের বাদ রেখে কুমারখালী পৌর বিএনপির সাবেক সাধারণ সম্পাদক তরিকুল ইসলাম, উপজেলা বিএনপির সাবেক সদস্যসচিব শাতিল মাহমুদ ও সাবেক জ্যেষ্ঠ আহ্বায়ক আবদুর রাজ্জাকের (বাচ্চু) দ্বারা নির্বাচন করেছেন। তাঁরা বিগত ১৭ বছর আন্দোলন-সংগ্রামে ছিলেন না; বরং আওয়ামী লীগের সঙ্গে আঁতাত করে চলেছেন। বিতর্কিতদের দ্বারা ভোট পরিচালনা করায় সাধারণ ভোটাররা মুখ ফিরিয়ে নিয়েছেন।\n\nঅপর সংবাদ সম্মেলনে লিখিত বক্তব্যে উপজেলা যুবদলের জ্যেষ্ঠ আহ্বায়ক ওবাইদুল ইসলাম বলেন, ২২ ফেব্রুয়ারি সংবাদ সম্মেলনে যুবদলের বিরুদ্ধে আনা অভিযোগ সঠিক নয়, বরং যুবদলের আহ্বায়ক জাকারিয়া আনছারের (মিলন) নেতৃত্বে ভোটের মাঠে সক্রিয় ছিলেন তাঁরা। ভোটের প্রচারণা ছবি ও ভিডিও আছে।\n\nসাংবাদিকদের প্রশ্নের জবাবে কুমারখালী উপজেলা বিএনপির সভাপতি নুরুল ইসলাম বলেন, অযোগ্য নির্বাচন পরিচালনা কমিটি প্রার্থীকে ভুল তথ্য দিয়ে ৭০ হাজার ভোটের ব্যবধানে বিজয়ের আশ্বাস দিয়েছিলেন। ফলে প্রার্থী দলের ত্যাগী নেতা–কর্মীদের মূল্যায়ন না করে বিজয়ের বিষয়ে আত্মবিশ্বাসী ছিলেন। সে জন্য ভোটে পরাজয় হয়েছে। এখন তাঁদের ব্যর্থতা ঢাকতে উপজেলা বিএনপি, যুবদল ও সহযোগী সংগঠনের নেতা–কর্মীদের বিরুদ্ধে তারা মিথ্যাচার করছে।\n\nঅভিযোগ অস্বীকার করে কুমারখালী উপজেলা বিএনপির সাবেক জ্যেষ্ঠ আহ্বায়ক আবদুর রাজ্জাক বলেন, প্রার্থীসহ একাধিকবার মনোনয়নবঞ্চিতদের সঙ্গে বসা হয়েছিল। বসাবসিতে তাঁরা আশ্বাস দিলেও ভেতরে–ভেতরে দাঁড়িপাল্লায় ভোট করেছেন। কতিপয় দলীয় নেতা–কর্মীর বেইমানির কারণেই ধানের শীষ হেরেছে। বেইমানদের বিরুদ্ধে সাংগঠানিক ব্যবস্থা গ্রহণের দাবিতে জেলা কমিটিকে জানানো হয়েছে।"
      },
      {
        "title": "হাতিয়ায় বিএনপি–এনসিপির কর্মীদের সংঘর্ষে পুলিশ সদস্যসহ আহত ২০",
        "url": "https://www.prothomalo.com/bangladesh/district/ka4yuehkea",
        "source": "Prothom Alo",
        "publishedAt": "2026-02-25T17:21:06+06:00",
        "content": "নোয়াখালীর হাতিয়া উপজেলায় বিএনপি ও জাতীয় নাগরিক পার্টির (এনসিপি) সমর্থকদের মধ্যে সংঘর্ষের ঘটনায় এক পুলিশ সদস্যসহ ২০ জন আহত হয়েছেন। আজ বুধবার দুপুর ১২টায় উপজেলার চানন্দি ইউনিয়নের প্রকল্প বাজার এলাকায় দুই পক্ষের মধ্যে সংঘর্ষ শুরু হয়। এ ঘটনার পর নিজের ওপর হামলার অভিযোগ এনে প্রকল্প বাজার সড়কে বসে বিক্ষোভ করেন নোয়াখালী–৬ (হাতিয়া) আসনের সংসদ সদস্য আবদুল হান্নান মাসউদ (২৬)। হান্নান মাসউদের সমর্থকেরা চানন্দি ইউনিয়নে বিএনপির কার্যালয় ভাঙচুর করেছেন বলে দলটির নেতা–কর্মীরা পাল্টা অভিযোগ করেছেন। বেলা সাড়ে তিনটা পর্যন্ত দুই পক্ষ সড়কে অবস্থান করছিল। পরিস্থিতি নিয়ন্ত্রণের চেষ্টা করছে পুলিশ।\n\nউভয় পক্ষের নেতা–কর্মীদের সঙ্গে কথা বলে জানা যায়, সংসদ সদস্য আবদুল হান্নান মাসউদ তাঁর দলীয় লোকজন নিয়ে প্রকল্প বাজার এলাকায় গেলে আওয়ামী লীগ ও বিএনপির নেতা–কর্মীরা একত্র হয়ে তাঁর গাড়িবহর লক্ষ্য করে ইটপাটকেল নিক্ষেপ করেন। এতে হান্নান মাসউদ ও তাঁর সঙ্গের লোকজন কিছুটা পিছু হটে যান। পরে আবার তাঁরা একত্র হয়ে ধাওয়া করলে হামলাকারীদের সঙ্গে সংঘর্ষ শুরু হয়। এ ঘটনায় হাতিয়া থানার উপপরিদর্শক(এস আই) শহীদুল আলমসহ উভয় পক্ষের কমপক্ষে ২০ জন আহত হয়েছেন। সংঘর্ষের সময় এনসিপির কর্মীদের ১৫ থেকে ২০টি মোটরসাইকেল ভাঙচুর করা হয়েছে। এ ছাড়া স্থানীয় বিএনপির একটি কার্যালয়ের আসবাবপত্রও ভাঙচুর করা হয়।\n\nহান্নান মাসউদ অভিযোগ করেন, নির্বাচনী সহিংসতায় ক্ষতিগ্রস্ত মানুষকে দেখতে ওই এলাকায় গেলে আওয়ামী লীগের স্থানীয় নেতা বেলাল মাঝির নেতৃত্বে তাঁর অনুসারী ও বিএনপির কর্মীরা এক হয়ে তাঁদের ওপর হামলা চালান। হামলার প্রতিবাদ, বেলাল মাঝিসহ সন্ত্রাসীদের গ্রেপ্তারের দাবিতে হান্নান মাসউদ এ সময় সড়কে বসে পড়েন। তিনি পুলিশের বিরুদ্ধে নিষ্ক্রিয়তারও অভিযোগ করেছেন। পরে পুলিশের অনুরোধে হান্নান মাসউদ সড়ক ছাড়েন।\n\nএ ঘটনায় স্থানীয়ভাবে মুঠোফোনে ধারণ করা একাধিক ভিডিওতে দেখা যায়, হান্নান মাসউদ সড়কের ওপর বসে আছেন। তাঁর আশপাশে দলের নেতা-কর্মীরা লাঠিসোঁটা নিয়ে তাঁকে ঘিরে ধরে স্লোগান দিচ্ছেন। একইভাবে আওয়ামী লীগ ও বিএনপির কর্মীরা লাঠিসোঁটা নিয়ে প্রকল্প বাজারের সড়কে অবস্থান করছেন। আর দুই পক্ষের মাঝে অবস্থান নিয়েছে পুলিশ। এর মধ্যেই এক পক্ষ আরেক পক্ষকে লক্ষ্য করে ইটপাটকেল নিক্ষেপ করছে।\n\nআবদুল হান্নান মাসউদ প্রথম আলোকে বলেন, হামলাকারী ব্যক্তিদের ইটের আঘাতে তাঁর চশমা ভেঙে গেছে, তিনি আঘাত পেয়েছেন। এত কিছুর পরও পুলিশ কোনো পদক্ষেপ গ্রহণ করেনি।\n\nচানন্দি ইউনিয়ন বিএনপির সভাপতি ইকবাল মাহবুব প্রথম আলোকে বলেন, সংসদ সদস্য হান্নান মাসউদ দলীয় নেতা-কর্মীদের নিয়ে লাঠিসোঁটা হাতে প্রকল্প বাজারে বেলাল মাঝি নামে এক ব্যক্তিকে খোঁজাখুঁজি করেন। এ সময় মো. হেলাল নামের বিএনপির এক কর্মীকে মারধর করেন তাঁর দলের কর্মীরা। এতে বাজারের মানুষ ও ব্যবসায়ীরা তাঁদের ধাওয়া করেন। বিএনপির পক্ষ থেকে হান্নান মাসউদের ওপর হামলার কোনো ঘটনা ঘটেনি। উল্টো তাঁরা বিএনপির কার্যালয় ভাঙচুর করেছেন।\n\nঘটনাস্থলে থাকা হাতিয়া থানার ভারপ্রাপ্ত কর্মকর্তা মো. সাইফুল ইসলাম বেলা তিনটায় প্রথম আলোকে বলেন, তিনি দুই পক্ষের মাঝখানে আছেন। পরিস্থিতি নিয়ন্ত্রণে আনার চেষ্টা করছেন। শান্ত হলে এ বিষয়ে বিস্তারিত বলবেন। অন্যদিকে একই বিষয়ে নোয়াখালীর অতিরিক্ত পুলিশ সুপার (প্রশাসন ও অর্থ) আবু তৈয়ব মো. আরিফ হোসেন বলেন, প্রকল্প বাজারে অবস্থানরত সংসদ সদস্যের নিরাপত্তা নিশ্চিত করাসহ সার্বিক পরিস্থিতি নিয়ন্ত্রণে আনতে অতিরিক্ত পুলিশ পাঠানো হয়েছে। তা ছাড়া একজন সহকারী পুলিশ সুপারকেও ঘটনাস্থলে পাঠানো হয়েছে।"
      },
      {
        "title": "ব্যবসায়ী গভর্নর এই প্রথম",
        "url": "https://www.prothomalo.com/business/economics/x3wkyjmvjn",
        "source": "Prothom Alo",
        "publishedAt": "2026-02-26T01:36:24+06:00",
        "content": "বাংলাদেশ ব্যাংকের গভর্নর আহসান এইচ মনসুরের নিয়োগ বাতিল করে মো. মোস্তাকুর রহমানকে একই পদে নিয়োগ দিয়েছে সরকার। মোস্তাকুর রহমান ব্যয় ব্যবস্থাপনা বা কস্ট ম্যানেজমেন্ট বিষয়ে এফসিএমএ ডিগ্রিধারী। তিনি একজন ব্যবসায়ী। কেন্দ্রীয় ব্যাংকে এই প্রথম একজন ব্যবসায়ীকে গভর্নর নিয়োগ দেওয়া হলো।\n\nমোস্তাকুর রহমান হবেন বাংলাদেশ ব্যাংকের ১৪তম গভর্নর। গতকাল বুধবার অর্থ মন্ত্রণালয়ের আর্থিক প্রতিষ্ঠান বিভাগের একটি প্রজ্ঞাপনে বলা হয়, বাংলাদেশ ব্যাংক আদেশ অনুযায়ী মোস্তাকুর রহমানকে অন্য সব প্রতিষ্ঠান ও সংগঠনের সঙ্গে কর্ম-সম্পর্ক পরিত্যাগের শর্তে যোগদানের তারিখ থেকে চার বছরের জন্য বাংলাদেশ ব্যাংকের গভর্নর পদে নিয়োগ প্রদান করা হলো। জনস্বার্থে জারি করা এই আদেশ অবিলম্বে কার্যকর হবে।\n\nএর আগে আরেকটি প্রজ্ঞাপনে গভর্নর পদে আহসান এইচ মনসুরের নিয়োগের অবশিষ্ট মেয়াদ বাতিল করা হয়। ২০২৮ সালে ১৩ আগস্ট পর্যন্ত তাঁর চুক্তির মেয়াদ ছিল। নতুন গভর্নর নিয়োগের আগে কয়েক দিন ধরে বাংলাদেশ ব্যাংকের একদল কর্মকর্তা আহসান এইচ মনসুরের বিরুদ্ধে আন্দোলন করে আসছিলেন।\n\nচুক্তি বাতিলের আগে গতকাল এক সংবাদ সম্মেলনে সাংবাদিকদের প্রশ্নের জবাবে আহসান মনসুর বলেন, ‘পদত্যাগ করতে আমার মাত্র দুই সেকেন্ড সময় লাগবে।’ এদিকে সংবাদ সম্মেলনের পরই নতুন গভর্নর নিয়োগের খবর ছড়িয়ে পড়ে। এরপরই আহসান এইচ মনসুর বাসায় চলে যান।\n\nঅর্থ মন্ত্রণালয় সূত্রে পাওয়া নতুন গভর্নর মোস্তাকুর রহমানের জীবনবৃত্তান্ত থেকে জানা যায়, তাঁর জন্ম ১৯৬৬ সালে ঢাকায়। তিনি ঢাকা বিশ্ববিদ্যালয়ের হিসাববিজ্ঞান বিভাগ থেকে স্নাতকোত্তর ডিগ্রি অর্জন করেন। পরে তিনি দ্য ইনস্টিটিউট অব কস্ট অ্যান্ড ম্যানেজমেন্ট অ্যাকাউন্ট্যান্টস অব বাংলাদেশ (আইসিএমএবি) থেকে এফসিএমএ ডিগ্রি লাভ করেন।\n\nবিএনপি সূত্রে জানা গেছে, মোস্তাকুর রহমান ত্রয়োদশ জাতীয় সংসদ নির্বাচন পরিচালনার লক্ষ্যে গঠিত বিএনপির ৪১ সদস্যবিশিষ্ট কেন্দ্রীয় নির্বাচন পরিচালনা কমিটির ২৩তম সদস্য ছিলেন।\n\nপোশাক রপ্তানিকারকদের সংগঠন বিজিএমইএ সূত্রে জানা গেছে, মোস্তাকুর রহমান হেরা সোয়েটার্সের ব্যবস্থাপনা পরিচালক। হেরা সোয়েটার্স নারায়ণগঞ্জে অবস্থিত একটি পরিবেশবান্ধব কারখানা। এদিকে বাংলাদেশ ব্যাংক সূত্র জানিয়েছেন, মিউচুয়াল ট্রাস্ট ব্যাংকে হেরা সোয়েটার্সের ৮৬ কোটি টাকা ঋণ রয়েছে। ঋণটি খেলাপি হয়ে গিয়েছিল। বিশেষ সুবিধার আওতায় গত বছরের জুনে তা পুনঃ তফসিল করা হয়।\n\nরপ্তানিমুখী পোশাক ছাড়াও মোস্তাকুর রহমানের আবাসন খাতে ব্যবসা রয়েছে বলে জীবনবৃত্তান্তে উল্লেখ করা হয়েছে। এতে আরও জানানো হয়, তিনি ৩০ বছরের বেশি সময় ধরে আর্থিক খাত নিয়ে কাজ করছেন। বিশেষ করে করপোরেট ফিন্যান্স, রপ্তানি, প্রাতিষ্ঠানিক সুশাসন, আর্থিক ব্যবস্থাপনা ইত্যাদি নিয়ে কাজের অভিজ্ঞতা আছে তাঁর।\n\nমোস্তাকুর রহমান বিজিএমইএ, আবাসন ব্যবসায়ীদের সংগঠন রিহ্যাব, অ্যাসোসিয়েশন অব ট্রাভেল এজেন্টস অব বাংলাদেশ (আটাব) এবং ঢাকা চেম্বারের সদস্য। এসব সংগঠনের বিভিন্ন কমিটিতে তিনি কাজ করেছেন। চট্টগ্রাম স্টক এক্সচেঞ্জ লিমিটেডেও কাজের অভিজ্ঞতা রয়েছে তাঁর।\n\nবিএনপি সরকার দায়িত্ব নেওয়ার পর বিভিন্ন গুরুত্বপূর্ণ পদে পরিবর্তন আসছে। গতকাল সচিবালয়ে সাংবাদিকদের প্রশ্নের জবাবে অর্থমন্ত্রী আমির খসরু মাহমুদ চৌধুরী বলেন, পরিবর্তন তো শুধু বাংলাদেশ ব্যাংকে হয়নি, পরিবর্তন অনেক জায়গায় হচ্ছে। এবং এটা তো হতেই থাকবে। তিনি বলেন, ‘নতুন সরকারের যে প্রোগ্রাম আছে, প্রেফারেন্স আছে, চিন্তা আছে, ভাবনা আছে, সবকিছুর সাথে মিলিয়ে এগুলো বাস্তবায়নের জন্য যেখানে যেখানে প্রয়োজন সেখানে তো পরিবর্তন হবেই।’\n\nবিগত আওয়ামী লীগ সরকারের শেষ দিকে অর্থনীতির অবস্থা খারাপ হয়ে যায়। বৈদেশিক মুদ্রার মজুত বা রিজার্ভ কমতে থাকে, ডলারের দাম লাফিয়ে লাফিয়ে বাড়তে থাকে এবং ব্যাংকে বাড়ে খেলাপি ঋণ। পাশাপাশি সরকারও বিদ্যুৎ, জ্বালানি তেল, গ্যাসসহ বিভিন্ন পণ্য ও সেবার দাম বাড়িয়ে দেয়। সব মিলিয়ে মূল্যস্ফীতি লাগামছাড়া হয়ে পড়ে।\n\nব্যাংকে লুটপাট, ঋণের নামে টাকা সরিয়ে নেওয়া, অর্থ পাচার, জোর করে ব্যাংকের মালিকানা হস্তান্তর ইত্যাদি নানা ঘটনা ঘটে আওয়ামী লীগ সরকারের আমলে। এমন পরিস্থিতিতে জুলাই গণ-অভ্যুত্থানে ২০২৪ সালের ৫ আগস্ট আওয়ামী লীগ সরকারের পতন হয়। ওই বছরের ১৪ আগস্ট বাংলাদেশ ব্যাংকের গভর্নর পদে অর্থনীতিবিদ আহসান এইচ মনসুরকে নিয়োগ দেওয়া হয়।\n\nআন্তর্জাতিক মুদ্রা তহবিলে (আইএমএফ) কাজ করার সময় বিভিন্ন দেশের অর্থনীতি পুনরুদ্ধারে কাজ করার অভিজ্ঞতা রয়েছে আহসান এইচ মনসুরের। তিনি সর্বশেষ ছিলেন পলিসি রিসার্চ ইনস্টিটিউটের (পিআরআই) নির্বাহী পরিচালক। তিনি বাংলাদেশ ব্যাংকের গভর্নরের দায়িত্ব নেওয়ার পর ডলারের দাম বাজারভিত্তিক করার পরও তা নিয়ন্ত্রণে সমর্থ হন। পাশাপাশি ডলার বিক্রি বন্ধ করার পরও রিজার্ভ বাড়াতে পেরেছেন।\n\n২০২৪ সালের ৫ আগস্ট আওয়ামী লীগ সরকার পতনের আগে রিজার্ভ ছিল ২৫ দশমিক ৯২ বিলিয়ন (২ হাজার ৫৯২ কোটি) ডলার। যদিও আইএমএফের হিসাব পদ্ধতি (বিপিএম-৬) অনুযায়ী, তখন রিজার্ভ ছিল ২০ দশমিক ৪৮ বিলিয়ন (২ হাজার ৪৮ কোটি) ডলার। গত মঙ্গলবার দিন শেষে রিজার্ভ দাঁড়িয়েছে ৩৫ দশমিক শূন্য ৪ বিলিয়ন (৩ হাজার ৫০৪ কোটি) ডলার। আইএমএফের হিসাব পদ্ধতি অনুযায়ী রিজার্ভ রয়েছে ৩০ দশমিক ৩০ বিলিয়ন (৩ হাজার ৩০ কোটি) ডলার।\n\nসাধারণত তিন মাসের আমদানির সমপরিমাণ বৈদেশিক মুদ্রা থাকলে তা স্বস্তিদায়ক হিসেবে গণ্য হয়। বাংলাদেশের এখন আছে ৫ থেকে ৬ মাসের আমদানির সমপরিমাণ বৈদেশিক মুদ্রার মজুত।\n\nক্ষমতাচ্যুত আওয়ামী লীগ সরকারের সময়ে খেলাপি ঋণ লুকিয়ে রাখার প্রবণতা ছিল। আহসান এইচ মনসুর দায়িত্ব নিয়ে ব্যাংক খাতের প্রকৃত চিত্র বের করেছেন। তিনি খেলাপি ঋণের সংজ্ঞাকে আন্তর্জাতিক মানে উন্নীত করেছেন। কেন্দ্রীয় ব্যাংকের তথ্য অনুযায়ী, ব্যাংক খাতের ৩৬ শতাংশ বা সাড়ে ৬ লাখ কোটি টাকা ঋণ খেলাপি হয়ে পড়েছে। অনিয়ম-দুর্নীতির কারণে টাকা ফেরত দিতে না পারা ইসলামি ধারার পাঁচটি ব্যাংক একীভূত করে সম্মিলিত ইসলামী ব্যাংক গঠন করা হয়েছে। এর বাইরে আরও অনেক ব্যাংক থেকে টাকা তুলতে পারছেন না গ্রাহকেরা। এ ছাড়া ছয়টি আর্থিক প্রতিষ্ঠান বন্ধের সিদ্ধান্ত হয়েছে। খেলাপি ঋণের বড় অঙ্কের অর্থ পাচার হয়ে গেছে। এসব অর্থ উদ্ধারে বিদেশি প্রতিষ্ঠানের সঙ্গে চুক্তি করেছে ব্যাংকগুলো।\n\nঅবশ্য আহসান মনসুর সব কাজ শেষ করে যেতে পারেননি। তাঁর সময়ে ক্ষমতাচ্যুত প্রধানমন্ত্রী শেখ হাসিনার পরিবারের পাশাপাশি ১০টি শিল্পগোষ্ঠীর অনিয়ম নিয়ে যৌথ তদন্ত শুরু হয়েছিল। সেগুলো হলো এস আলম গ্রুপ, বেক্সিমকো গ্রুপ, নাবিল গ্রুপ, সামিট গ্রুপ, ওরিয়ন গ্রুপ, জেমকন গ্রুপ, নাসা গ্রুপ, বসুন্ধরা গ্রুপ, সিকদার গ্রুপ ও আরামিট গ্রুপ। এসব প্রতিষ্ঠানের নামে লুট হওয়া অর্থ দেশে ও বিদেশ থেকে উদ্ধারে কাজ করছে বাংলাদেশ ব্যাংক।\n\nবাংলাদেশ ব্যাংককে একটি স্বাধীন প্রতিষ্ঠান হিসেবে কাজ করতে দেওয়ার লক্ষ্যে বাংলাদেশ ব্যাংক অর্ডার সংশোধন করার উদ্যোগ নিয়েছিলেন আহসান মনসুর। ব্যাংক খাত সংস্কারের প্রক্রিয়ার অংশ হিসেবে ব্যাংক কোম্পানি আইনসহ একাধিক আইন সংশোধনের প্রক্রিয়া চলছে। সব মিলিয়ে আর্থিক খাতে রয়েছে নানা চ্যালেঞ্জ।\n\nত্রয়োদশ জাতীয় সংসদ নির্বাচনে ২০৯ আসনে বিজয়ী হয়ে ক্ষমতায় এসেছে বিএনপি সরকার। দলটি তাদের নির্বাচনী ইশতেহারে ব্যাংক খাতের সুশাসন, আর্থিক প্রতিষ্ঠানে শৃঙ্খলা, তদারকি ও স্বচ্ছতা নিশ্চিত করা, কেন্দ্রীয় ব্যাংকের স্বায়ত্তশাসন ও ক্ষমতা বাড়ানো, তদারকি নিবিড় ও শক্তিশালী করা, বাংলাদেশ ব্যাংকের সক্ষমতা বৃদ্ধি এবং ব্যাংকিং বিভাগ বিলুপ্তির কথা বলেছে।\n\nবিশ্লেষকেরা মনে করেন, বিএনপির ইশতেহার পূরণ এবং আর্থিক খাতে শৃঙ্খলা ফিরিয়ে আনতে নতুন গভর্নরের সামনে অনেক চ্যালেঞ্জ।\n\nবাংলাদেশ উন্নয়ন গবেষণা প্রতিষ্ঠানের (বিআইডিএস) সাবেক মহাপরিচালক ও বাংলাদেশ ব্যাংকের সাবেক প্রধান অর্থনীতিবিদ মুস্তফা কে মুজেরী প্রথম আলোকে বলেন, নিঃসন্দেহে নতুন গভর্নরের সামনে বহুবিধ চ্যালেঞ্জ। তিনি ব্যবসায়ী। গভর্নর পদে তাঁর সামনে স্বার্থের সংঘাতের বিষয়টি আসবে। ব্যবসায়ীদের বিরুদ্ধে তাঁকে সিদ্ধান্ত নিতে হবে। সেখানে তিনি নির্মোহ থেকে কতটা শক্তভাবে দায়িত্ব পালন করতে পারেন, সেটা দেখার বিষয়। তিনি আরও বলেন, আহসান এইচ মনসুর একটি সংস্কারপ্রক্রিয়া শুরু করেছিলেন, যা সমাপ্ত হয়নি। নতুন গভর্নরকে খেলাপি ঋণ আদায়ে শক্ত হতে হবে। সেটা হবে তাঁর ‘অ্যাসিড টেস্ট’।\n\nমুস্তফা কে মুজেরী আরও বলেন, বিএনপি দেশকে পরিবর্তনের কথা বলছে। তার পূর্বশর্ত আর্থিক খাতে শৃঙ্খলা। সেটা না থাকলে বাংলাদেশ এগোতে পারবে না।"
      },
      {
        "title": "প্রধানমন্ত্রী তারেক রহমানকে ইফতার মাহফিলে আমন্ত্রণ জামায়াতের",
        "url": "https://www.prothomalo.com/politics/zy94jugpjq",
        "source": "Prothom Alo",
        "publishedAt": "2026-02-25T17:20:51+06:00",
        "content": "বিএনপির চেয়ারম্যান ও প্রধানমন্ত্রী তারেক রহমানকে সপরিবার নিজেদের দলীয় ইফতার মাহফিলে আমন্ত্রণ জানিয়েছে বাংলাদেশ জামায়াতে ইসলামী। ২৮ ফেব্রুয়ারি (শনিবার) এ ইফতার অনুষ্ঠানে প্রধানমন্ত্রী উপস্থিত থাকার সম্মতি জানিয়েছেন বলেও জামায়াতের পক্ষ থেকে জানানো হয়েছে।\n\nআজ বুধবার এক সংবাদ বিজ্ঞপ্তিতে জামায়াত জানিয়েছে, বেলা ১১টায় সচিবালয়ে প্রধানমন্ত্রীর কার্যালয়ে গিয়ে আমন্ত্রণপত্র হস্তান্তর করেন জামায়াতের সেক্রেটারি জেনারেল মিয়া গোলাম পরওয়ার। এ সময় তাঁর সঙ্গে ছিলেন দলের সহকারী সেক্রেটারি জেনারেল মাওলানা আবদুল হালিম।\n\nসংবাদ বিজ্ঞপ্তিতে বলা হয়, আমন্ত্রণ জানানোর সময় প্রধানমন্ত্রী তারেক রহমান জাতীয় সংসদের বিরোধীদলীয় নেতা ও জামায়াতের আমির শফিকুর রহমানের স্বাস্থ্যের খোঁজ নেন এবং তিনি তাঁর সঙ্গে ফোনে কথা বলেন।\n\nভবিষ্যতে সরকার ও বিরোধী দল উভয়ে ঐক্যবদ্ধভাবে বাংলাদেশের উন্নয়ন ও অগ্রগতিতে কাজ করবে—এমন আশাবাদের কথাও উল্লেখ করা হয়েছে সংবাদ বিজ্ঞপ্তিতে।"
      },
      {
        "title": "কৃষ্ণ নন্দীকে প্রার্থী করে হিন্দু ভোট টানার কৌশল কাজে আসেনি জামায়াতের",
        "url": "https://www.prothomalo.com/bangladesh/district/qump82hpbt",
        "source": "Prothom Alo",
        "publishedAt": "2026-02-25T09:00:00+06:00",
        "content": "খুলনা–১ (দাকোপ–বটিয়াঘাটা) আসনে ঐতিহাসিকভাবে একাধিকবার হিন্দু সম্প্রদায়ের প্রার্থীরা সংসদ সদস্য হয়েছেন। হিন্দু ভোটারের আধিক্যও রয়েছে আসনটিতে। এ কারণে এবারের নির্বাচনে জামায়াতে ইসলামী সংখ্যালঘু সম্প্রদায়ের কৃষ্ণ নন্দীকে প্রার্থী করে। দলটির আশা ছিল, হিন্দু ভোটারদের একটি অংশকে আকৃষ্ট করা যাবে। তবে ভোটের মাঠে সেই কৌশল কার্যকর হয়নি।\n\nএই আসনের হিন্দু ভোটারের আধিক্য থাকা ইউনিয়নগুলোতে জামায়াত প্রতিদ্বন্দ্বিতা গড়ে তুলতে পারেনি। শতাংশের বিচারে খুলনা জেলায় সবচেয়ে বেশি হিন্দু জনগোষ্ঠীর বসবাস দাকোপ উপজেলায়। সেখানে বড় ব্যবধানে পরাজিত হয়েছেন জামায়াতের হিন্দু প্রার্থী। বটিয়াঘাটার হিন্দু ভোটারের আধিক্য থাকা ইউনিয়নগুলোতেও বড় ব্যবধানে হেরেছেন তিনি।\n\nহিন্দু ভোটার–অধ্যুষিত আওয়ামী লীগের শক্ত ঘাঁটি হিসেবে পরিচিত খুলনা–১ আসনে এবার প্রথমবারের মতো বিএনপি জয় পেয়েছে। চতুর্থবারের মতো প্রার্থী হয়ে সংসদ সদস্য নির্বাচিত হয়েছেন জেলা বিএনপির সাবেক আহ্বায়ক আমীর এজাজ খান।\n\nএবারের নির্বাচনে শুরু থেকেই হিন্দু সম্প্রদায় ও আওয়ামী লীগের ভোটারদের লক্ষ্য করে প্রচার চালান আমীর এজাজ খান। স্থানীয় বাসিন্দা হিসেবে আগের তিনবারের পরাজয়ের অভিজ্ঞতা তুলে ধরে ভোটারদের কাছে সমর্থন চান তিনি।\n\nঅন্যদিকে প্রথমবারের মতো হিন্দু সম্প্রদায়ের কৃষ্ণ নন্দীকে প্রার্থী করে জামায়াত নতুন আলোচনার জন্ম দেয়। কৃষ্ণ নন্দী এই এলাকার ভোটার ছিলেন না। প্রচারে তিনি হিন্দুদের নিরাপত্তা নিশ্চিত করা ও চাঁদাবাজমুক্ত এলাকা গড়ার প্রতিশ্রুতি দেন এবং বিভিন্ন ধর্মীয় ও সামাজিক অনুষ্ঠানে অংশ নেন।\n\n৫০ শতাংশের বেশি ভোট বিএনপির\n\nখুলনা–১ আসনের ২টি উপজেলায় রয়েছে ১৬টি ইউনিয়ন ও ১টি পৌরসভা। দুটি উপজেলাতেই বিএনপির প্রার্থী ৫০ শতাংশের বেশি ভোট পেয়েছেন।\n\nআসনটিতে মোট ভোটার ৩ লাখ ৪ হাজার ২৩৭ জন। বটিয়াঘাটায় ভোটার ১ লাখ ৬৭ হাজার ৪৬৭ জন, দাকোপে ১ লাখ ৩৬ হাজার ৭৭০ জন। ২০২২ সালের জনশুমারি অনুযায়ী, দাকোপ উপজেলায় হিন্দু জনসংখ্যার হার ৫৪ দশমিক ৪৪ শতাংশ, বটিয়াঘাটায় ২৭ দশমিক ৫৬ শতাংশ।\n\nত্রয়োদশ জাতীয় সংসদ নির্বাচনে এই আসনে বৈধ ভোট পড়েছে ২ লাখ ৬ হাজার ৫০৭টি। এর মধ্যে বটিয়াঘাটায় বৈধ ভোট ১ লাখ ১৫ হাজার ৪৯৬টি এবং দাকোপে ৯১ হাজার ১১টি (পোস্টাল বাদে)।\n\nবিএনপির প্রার্থী আমীর এজাজ খান পেয়েছেন ১ লাখ ২০ হাজার ৯২ ভোট। তাঁর নিকটতম প্রতিদ্বন্দ্বী কৃষ্ণ নন্দী পেয়েছেন ৬৯ হাজার ৬৫৮ ভোট।\n\nদাকোপে আমীর এজাজ খান পেয়েছেন ৫৯ হাজার ৮২৫ ভোট, যা ওই উপজেলার বৈধ ভোটের প্রায় ৬৬ শতাংশ। বটিয়াঘাটায় তিনি পেয়েছেন ৬০ হাজার ২৬৭ ভোট, যা বৈধ ভোটের প্রায় ৫২ শতাংশ।\n\nঅন্যদিকে কৃষ্ণ নন্দী দাকোপে পেয়েছেন ২২ হাজার ৫৬১ ভোট (প্রায় ২৫ শতাংশ) এবং বটিয়াঘাটায় ৪৭ হাজার ৯৭ ভোট (প্রায় ৪১ শতাংশ)।\n\nবটিয়াঘাটায় তুমুল প্রতিযোগিতা\n\nখুলনা–১ আসনের দুই উপজেলার মধ্যে বটিয়াঘাটায় এবারের নির্বাচনে প্রতিযোগিতা তুলনামূলকভাবে বেশি ছিল। ভোটের ব্যবধানও এখানে ছিল কম, একাধিক ইউনিয়নে জয়–পরাজয়ের ব্যবধান ছিল কয়েক শ ভোটের মধ্যে।\n\nজেলার সবচেয়ে বড় ইউনিয়ন জলমায় আমীর এজাজ খান ৯৯৮ ভোটে এগিয়ে ছিলেন। ভান্ডারকোট ইউনিয়নে তাঁদের ব্যবধান ছিল মাত্র ৭০ ভোট এবং এজাজের নিজ ইউনিয়ন আমিরপুরে ব্যবধান ছিল ২৪০ ভোট। অন্যদিকে বালিয়াডাঙ্গা ইউনিয়নে তিনি পরাজিত হন।\n\nদাকোপে জামায়াতের কৌশল কার্যকর হয়নি\n\nদাকোপে হিন্দু ভোটারের হার তুলনামূলক বেশি হলেও জামায়াতের কৌশল পুরোপুরি কাজে আসেনি। কৃষ্ণ নন্দী এখানে পেয়েছেন ২২ হাজার ৫৬১ ভোট, যা বৈধ ভোটের প্রায় ২৫ শতাংশ। বিপরীতে আমীর এজাজ খান পেয়েছেন ৫৯ হাজার ৮২৫ ভোট, যা প্রায় ৬৬ শতাংশ।\n\nদাকোপের ৯টি ইউনিয়ন ও চালনা পৌরসভায় আমীর এজাজ খান সব জায়গায় জয়ী হন এবং মোট ব্যবধান দাঁড়ায় ৩৭ হাজার ২৬৪ ভোট। পানখালী ছাড়া অন্য কোনো এলাকায় বড় ধরনের প্রতিদ্বন্দ্বিতা হয়নি।\n\nরাজনৈতিক পর্যবেক্ষকদের মতে, হিন্দু ভোটারদের লক্ষ্য করে প্রার্থী দেওয়া হলেও জামায়াতের সাংগঠনিক দুর্বলতা ও স্থানীয় গ্রহণযোগ্যতার ঘাটতি তাদের প্রত্যাশিত সুবিধা এনে দিতে পারেনি।\n\nইউনিয়নভিত্তিক ফলাফল\n\nবটিয়াঘাটার জলমা ইউনিয়নে আমীর এজাজ খান পেয়েছেন ১৯ হাজার ২০২ ভোট, বটিয়াঘাটা সদর ইউনিয়নে ৮ হাজার ৮১৮, গঙ্গারামপুরে ৭ হাজার ৪২০, সুরখালীতে ৯ হাজার ৫৭৯, ভান্ডারকোটে ৫ হাজার ১৫২, বালিয়াডাঙ্গায় ৪ হাজার ৫৫৬ এবং আমিরপুরে ৫ হাজার ৫৪০ ভোট।\n\nএকই উপজেলায় কৃষ্ণ নন্দী পেয়েছেন জলমায় ১৮ হাজার ৪০৪, বটিয়াঘাটা সদরে ১ হাজার ৯৫২, গঙ্গারামপুরে ২ হাজার ৭২১, সুরখালীতে ৬ হাজার ৮৮৮, ভান্ডারকোটে ৫ হাজার ৮২, বালিয়াডাঙ্গায় ৬ হাজার ৭৫০ এবং আমিরপুরে ৫ হাজার ৩০০ ভোট।\n\nদাকোপ উপজেলার চালনা পৌরসভায় আমীর এজাজ খান পেয়েছেন ৫ হাজার ৬২ ভোট। পানখালীতে ৫ হাজার ২৬১, দাকোপ সদরে ৩ হাজার ৭৭২, লাউডোবে ৪ হাজার ৩১০, কৈলাশগঞ্জে ৬ হাজার ৩৫১, সুতারখালীতে ৮ হাজার ৯১৪, কামারখোলায় ৪ হাজার ৭২২, তিলডাঙ্গায় ৭ হাজার ২৮৮, বাজুয়ায় ৭ হাজার এবং বাণীশান্তায় ৭ হাজার ১৪৫ ভোট।\n\nঅন্যদিকে কৃষ্ণ নন্দী চালনা পৌরসভায় পেয়েছেন ২ হাজার ৯১৫, পানখালীতে ৪ হাজার ৪৪, দাকোপে ৩২১, লাউডোবে ৮৮৫, কৈলাশগঞ্জে ১ হাজার ৫, সুতারখালীতে ৫ হাজার ২৯৩, কামারখোলায় ২ হাজার ৬৫৯, তিলডাঙ্গায় ২ হাজার ৪৫৯, বাজুয়ায় ১ হাজার ৩৮২ এবং বাণীশান্তায় ১ হাজার ৫৯৮ ভোট।"
      },
      {
        "title": "নির্বাচনে হেরে যাওয়াদের ‘প্রাইজ পোস্টিং’ দিয়েছে বিএনপি: এনসিপি",
        "url": "https://www.prothomalo.com/politics/ydq7fwpa8l",
        "source": "Prothom Alo",
        "publishedAt": "2026-02-24T21:41:54+06:00",
        "content": "তড়িঘড়ি করে ছয় সিটি করপোরেশনে প্রশাসক নিয়োগ দেওয়াকে গণতন্ত্রের জন্য হুমকি বলে মন্তব্য করেছেন জাতীয় নাগরিক পার্টির (এনসিপি) মুখপাত্র আসিফ মাহমুদ সজীব ভুঁইয়া। তিনি মনে করেন, এই নিয়োগ নির্বাচনে হেরে যাওয়াদের বিএনপির ‘প্রাইজ পোস্টিং’।\n\nআজ মঙ্গলবার সন্ধ্যায় রাজধানীর বাংলামোটরে এনসিপির কার্যালয়ে এক সংবাদ সম্মেলনে আসিফ মাহমুদ এ কথা বলেন। আসন্ন স্থানীয় সরকার নির্বাচনে এনসিপির পরিকল্পনা সম্পর্কে জানাতে এই সংবাদ সম্মেলনের আয়োজন করা হয়।\n\nঢাকা উত্তর, দক্ষিণসহ দেশের ছয় সিটি করপোরেশনে ছয়জন পূর্ণকালীন প্রশাসক নিয়োগ করে ২২ ফেব্রুয়ারি প্রজ্ঞাপন জারি করে স্থানীয় সরকার, পল্লী উন্নয়ন ও সমবায় মন্ত্রণালয়ের স্থানীয় সরকার বিভাগ (সিটি করপোরেশন-১ শাখা)।\n\nঢাকা দক্ষিণ সিটি করপোরেশনে মো. আবদুস সালাম, ঢাকা উত্তর সিটি করপোরেশনে মো. শফিকুল ইসলাম খান, খুলনা সিটি করপোরেশনে নজরুল ইসলাম মঞ্জু, সিলেট সিটি করপোরেশনে আবদুল কাইয়ুম চৌধুরী, নারায়ণগঞ্জ সিটি করপোরেশনে মো. সাখাওয়াত হোসেন খান ও গাজীপুর সিটি করপোরেশনে মো. শওকত হোসেন সরকারকে প্রশাসক নিয়োগ দেওয়া হয়। তাঁদের মধ্যে শফিকুল ও নজরুল ত্রয়োদশ জাতীয় সংসদ নির্বাচনে প্রতিদ্বন্দ্বিতা করে পরাজিত হন। আবদুল কাইয়ুম, সাখাওয়াত হোসেন ও শওকত হোসেন দলীয় মনোনয়ন চেয়েও পাননি।\n\nএনসিপির মুখপাত্র বলেন, ‘রাজনৈতিক সরকার দায়িত্বে আসার সাথে সাথে যেখানে ভোটে নির্বাচিত জনপ্রতিনিধি থাকার কথা, সেখানে তারা তাদের দলীয়, বিভিন্ন সময় বঞ্চিত কিংবা নির্বাচনে হেরে যাওয়া প্রার্থীদেরকে একধরনের প্রাইজ পোস্টিং করলেন। ছয়টি সিটি করপোরেশনের প্রশাসক হিসেবে নিয়োগ দিলেন।’\n\nআসিফ মাহমুদ বলেন, প্রশাসক নিয়োগ দেওয়ার ক্ষেত্রেও স্বচ্ছতার অভাব রয়েছে। সেখানে নির্দিষ্টভাবে মেয়াদ উল্লেখ করা নেই। প্রজ্ঞাপনটি দেখে মনে হচ্ছে, আমৃত্যু হয়তো তাঁরা প্রশাসক থাকবেন। অথচ সরকারের যেকোনো চুক্তিভিত্তিক নিয়োগের ক্ষেত্রে কিন্তু সময়সীমাটা উল্লেখ করা গুরুত্বপূর্ণ।\n\nদীর্ঘ দেড় বছরের বেশি সময় ধরে স্থানীয় সরকার প্রতিষ্ঠানগুলো জনপ্রতিনিধিশূন্য উল্লেখ করে এনসিপির মুখপাত্র বলেন, এর ফলে দেশের জনগণকে প্রতিটি ছোট ছোট নাগরিক সেবার ক্ষেত্রে ভোগান্তির শিকার হতে হয়। সেই বিবেচনায় দ্রুত সময়ের মধ্যে স্থানীয় সরকার নির্বাচন আয়োজন করা প্রয়োজন। এ বিষয়ে সরকারের পক্ষ থেকে স্পষ্ট কোনো বক্তব্য পাওয়া যায়নি।\n\nসাংবাদিকদের এক প্রশ্নের জবাবে আসিফ মাহমুদ বলেন, প্রতিটি সিটি করপোরেশন নির্বাচন দেওয়ার জন্য উপযুক্ত। এমন সময়ে নির্বাচন না দিয়ে কোনো নির্দিষ্ট সময়সীমা উল্লেখ না করে প্রশাসক নিয়োগ দেওয়াটা অগণতান্ত্রিক। একই সঙ্গে এটি নির্বাচনের ‘লেভেল প্লেয়িং ফিল্ড’ নষ্ট করবে। যিনি প্রশাসক হচ্ছেন, তিনি যদি পদে থেকে নির্বাচন করেন অথবা তাঁর দলের কাউকে সহযোগিতা করেন, তাহলে অন্যদের জন্য নির্বাচন করাটা কঠিন হয়ে যাবে। নিরপেক্ষ নির্বাচন হওয়ার সম্ভাবনাটা এখানে কমে যায়।\n\nএই মুহূর্তে জোট নয়\n\nসংবাদ সম্মেলনে এনসিপির স্থানীয় সরকার নির্বাচন পরিচালনা কমিটির চেয়ারম্যান সারজিস আলম জানান, স্থানীয় সরকার নির্বাচনের প্রস্তুতি শুরু করেছে এনসিপি। তিনি বলেন, জাতীয় নির্বাচনে এনসিপির প্রার্থী বাছাই থেকে শুরু করে, প্রার্থী ঘোষণা এমনকি নির্বাচনী জোটের ঘোষণার বিষয়গুলো একদম শেষ সময়ে গিয়ে হয়েছে। যার কারণে যতটুকু প্রস্তুতির সময় ও সুযোগ প্রয়োজন ছিল, তা পাওয়া যায়নি। সেই জায়গা থেকে শিক্ষা নিয়ে এখন থেকেই স্থানীয় সরকার নির্বাচনের প্রস্তুতি শুরু করেছে এনসিপি।\n\nসারজিস আলম বলেন, খুব দ্রুতই দেশের প্রতিটি সাংগঠনিক অঞ্চলে গিয়ে প্রাথমিকভাবে প্রার্থী যাচাই-বাছাই ও সাক্ষাৎকারের কাজ শুরু হবে। আগামী কয়েক সপ্তাহের মধ্যেই প্রতিটি সিটি করপোরেশন, উপজেলা এবং পৌরসভায় এনসিপির প্রাথমিক প্রার্থী ঘোষণা করা হবে। দেশের সব সিটি করপোরেশন, উপজেলা এবং পৌরসভায় এনসিপির প্রার্থী ঘোষণা করা হবে।\n\nসারজিস আলম আরও বলেন, এনসিপি ১১–দলীয় নির্বাচনী জোটে আছে এবং একসঙ্গে বিরোধী দলের ভূমিকায় যাচ্ছে। তবে জামায়াত এককভাবে স্থানীয় নির্বাচনের প্রস্তুতি শুরু করেছে। এনসিপিও এককভাবে প্রস্তুতি নিতে যাচ্ছে। তবে শেষ সময়ে যদি জনগণের ও দেশের স্বার্থে মনে হয় যে ১১-দলীয় জোট একসঙ্গে নির্বাচন করতে পারে, তখন সেই সিদ্ধান্ত নেওয়া হবে।\n\nসংবাদ সম্মেলনে আরও উপস্থিত ছিলেন নোয়াখালী–৬ আসনের সংসদ সদস্য ও এনসিপির স্থানীয় সরকার নির্বাচন পরিচালনা কমিটির সদস্যসচিব আবদুল হান্নান মাসউদ।"
      },
      {
        "title": "৫ আগস্ট বিষয়ে রাষ্ট্রপতি অনেক কিছুই চেপে গিয়েছেন: জামায়াত আমির",
        "url": "https://www.prothomalo.com/politics/9oqrpw2x3k",
        "source": "Prothom Alo",
        "publishedAt": "2026-02-24T20:09:33+06:00",
        "content": "গণ-অভ্যুত্থানের দিন ২০২৪ সালের ৫ আগস্ট বিষয়ে রাষ্ট্রপতি মো. সাহাবুদ্দিন অনেক কিছুই চেপে গেছেন বলে মন্তব্য করেছেন জামায়াতে ইসলামীর আমির শফিকুর রহমান।\n\nআজ মঙ্গলবার বিকেলে নিজের ভেরিফায়েড ফেসবুক পেজে দেওয়া এক পোস্টে শফিকুর রহমান রাষ্ট্রপতির বক্তব্য নিয়ে প্রশ্ন তোলেন। এর আগে একটি গণমাধ্যমে দুই পর্বে রাষ্ট্রপতির সাক্ষাৎকার ছাপা হয়।\n\nসেই সাক্ষাৎকারে রাষ্ট্রপতি ২০২৪ সালের ৫ আগস্ট–পরবর্তী সময়ে তাঁর টিকে থাকার পেছনে বিএনপি জোট ও সশস্ত্র বাহিনীর সমর্থনের কথা বলেছেন। তিনি অন্তর্বর্তী সরকারের প্রধান উপদেষ্টার প্রেস উইংয়ের বিরুদ্ধে রাষ্ট্রপতির প্রেস উইং বন্ধ করে দেওয়ার অভিযোগ করেছেন। এ ছাড়া সাক্ষাৎকারে রাষ্ট্রপতির অপসারণের আন্দোলন, তাঁকে বিদেশ যেতে বাধা দেওয়ার অভিযোগসহ নানা বিষয় উঠে এসেছে।\n\nরাষ্ট্রপতির সেই সাক্ষাৎকারের দিকে ইঙ্গিত করে জামায়াত আমির ফেসবুক পোস্টে লেখেন, ‘৫ই আগস্ট ২০২৪ বিষয়ে রাষ্ট্রপতি অনেক কিছুই চেপে গিয়েছেন। পতিত পলাতক প্রধানমন্ত্রীর পদত্যাগের বিষয়ে উনি উপস্থিত নেতৃবৃন্দকে যা বলেছিলেন এবং পরবর্তীতে জাতিকে যা জানিয়েছিলেন, তার বর্তমান বক্তব্যে তিনি তা স্বীকার করেননি। আর এখন যা বলছেন, সেদিন তার কিছুই তিনি বলেননি।’\n\nশফিকুর রহমান লেখেন, ‘কোটি কোটি মানুষ যা শুনল এবং সেদিন তিনি যা বললেন আর এখন যা বলছেন, তার হিসেব রাষ্ট্রপতি মিলিয়ে দেবেন কি?’\n\nপোস্টের শেষ দিকে জামায়াত আমির লেখেন, ‘জাতি অবুঝ নয়। রাষ্ট্রের সর্বোচ্চ জায়গা থেকে এ রকম আচরণ অগ্রহণযোগ্য।’"
      },
      {
        "title": "তারেক রহমানের ছেড়ে দেওয়া আসনে ভোট গ্রহণ ৯ এপ্রিল",
        "url": "https://www.prothomalo.com/bangladesh/district/fhxh86dywr",
        "source": "Prothom Alo",
        "publishedAt": "2026-02-24T18:32:20+06:00",
        "content": "বিএনপির চেয়ারম্যান ও প্রধানমন্ত্রী তারেক রহমানের ছেড়ে দেওয়া বগুড়া-৬ (বগুড়া পৌরসভার ২১টি ওয়ার্ড ও সদর উপজেলা) আসনে উপনির্বাচনে আগামী ৯ এপ্রিল ভোট গ্রহণ অনুষ্ঠিত হবে। এ বিষয়ে আজ মঙ্গলবার নির্বাচন কমিশনের তফসিল ঘোষণা করা হয়েছে।\n\nসিনিয়র সহকারী সচিব আখতার আহমেদ স্বাক্ষরিত নির্বাচনী তফসিল–সংক্রান্ত প্রজ্ঞাপন অনুযায়ী, বগুড়া-৬ আসনে মনোনয়নপত্র দাখিলের তারিখ ২ মার্চ, ৫ মার্চ মনোনয়নপত্র যাচাই-বাছাই। ৬ মার্চ থেকে শুরু করে আপিল চলবে ১০ মার্চ পর্যন্ত। আপিল নিষ্পত্তি করা হবে ১১ মার্চ, প্রার্থিতা প্রত্যাহারের তারিখ ১৪ মার্চ ও প্রতীক বরাদ্দ ১৫ মার্চ। ভোট গ্রহণ ৯ এপ্রিল; সকাল সাড়ে সাতটা থেকে বিকেল সাড়ে চারটা।\n\n১২ ফেব্রুয়ারি ত্রয়োদশ জাতীয় সংসদ নির্বাচনে তারেক রহমান ঢাকা-১৭ এবং বগুড়া-৬ এই  দুটি আসনে বিজয়ী হন। শপথ গ্রহণের আগের দিন বগুড়া–৬ আসন ছেড়ে দেন।\n\nকে পাবেন বিএনপির মনোনয়নএদিকে বগুড়া-৬ আসনের উপনির্বাচনে কে বিএনপির মনোনয়ন পাবেন, তা নিয়ে চলছে নানা আলোচনা। এখন পর্যন্ত সম্ভাব্য প্রার্থী তালিকায় স্থানীয় নেতাদের মধ্যে বগুড়া জেলা বিএনপির সভাপতি ও বগুড়া পৌরসভার সাবেক মেয়র রেজাউল করিম (বাদশা), বগুড়া জেলা বিএনপির সাবেক সভাপতি ও বগুড়া পৌরসভার সাবেক মেয়র এ কে এম মাহবুবুর রহমান, বগুড়া জেলা বিএনপির সাবেক সভাপতি সাইফুল ইসলাম, বগুড়া-৭ আসনের সাবেক সংসদ সদস্য হেলালুজ্জামান তালুকদার, বিএনপি মিডিয়া সেলের আহ্বায়ক মওদুদ হোসেন আলমগীর (পাভেল) এবং বগুড়া জেলা বিএনপির সাবেক সাধারণ সম্পাদক জয়নাল আবেদীন মনোনয়ন চাইবেন বলে শোনা যাচ্ছে।\n\nএ বিষয়ে জানতে চাইলে বগুড়া জেলা বিএনপির সভাপতি রেজাউল করিম বলেন, ‘বিএনপির চেয়ারম্যান ও প্রধানমন্ত্রী তারেক রহমানের ছেড়ে দেওয়া আসনের উপনির্বাচনে দলীয় প্রার্থী এখনো চূড়ান্ত হয়নি। এ আসনটি দলীয়ভাবে জিয়া পরিবারের আসন হিসেবে পরিচিত। অতীতে এই আসনে প্রয়াত চেয়ারপারসন খালেদা জিয়া বিপুল ভোটে বিজয়ী হয়েছেন। এবারের নির্বাচনে বিপুল ভোটে দলের চেয়ারম্যান তারেক রহমান বিজয়ী হয়েছেন। উপনির্বাচনে কে প্রার্থী হবেন, সেই সিদ্ধান্ত দেবেন দলের চেয়ারম্যান নিজেই।’\n\nজেলা বিএনপির সাবেক সভাপতি ও বগুড়া পৌরসভার মেয়র এ কে এম মাহবুবর রহমান বলেন, ‘জিয়া পরিবারের আসনে প্রধানমন্ত্রী যে সিদ্ধান্ত দেবেন সেটাই চূড়ান্ত। তবে জিয়া পরিবারের কাউকে প্রার্থী না করা হলে উপনির্বাচনে দলীয় মনোনয়ন চাইব।’"
      },
      {
        "title": "বগুড়া-৬ আসনে উপনির্বাচন ও শেরপুর-৩ আসনের ভোট ৯ এপ্রিল",
        "url": "https://www.prothomalo.com/politics/ee2ffmz8fv",
        "source": "Prothom Alo",
        "publishedAt": "2026-02-24T17:20:54+06:00",
        "content": "শেরপুর-৩ (শ্রীবরদী-ঝিনাইগাতী) আসনের সাধারণ নির্বাচন ও বগুড়া-৬ আসনের উপনির্বাচনে ভোট গ্রহণ হবে আগামী ৯ এপ্রিল।\n\nনির্বাচন কমিশন সচিবালয়ের জ্যেষ্ঠ সচিব আখতার আহমেদ আজ মঙ্গলবার রাজধানীর আগারগাঁওয়ে নির্বাচন ভবনে এ দুটি নির্বাচনের তফসিল ঘোষণা করেন।\n\nআখতার আহমেদ বলেন, ১২ ফেব্রুয়ারি যে নির্বাচন অনুষ্ঠিত হয়েছে, সেখানে ২৯৯টি আসনে ভোট গ্রহণ হয়েছিল।  শেরপুর-৩-এর একজন বৈধ প্রার্থী মারা যাওয়ার কারণে সেখানে ভোট বাতিল করা হয়। আর পরবর্তী সময়ে বর্তমান প্রধানমন্ত্রী বগুড়া-৬ আসনটি ছেড়ে দিয়েছেন।\n\nদুটো আসনের ভোট গ্রহণ আগামী ৯ এপ্রিল সকাল সাড়ে সাতটা থেকে বিকেল সাড়ে চারটা পর্যন্ত অনুষ্ঠিত হবে বলে জানান ইসি সচিব।\n\nঘোষিত তফসিল অনুযায়ী, এই দুই আসনের নির্বাচনে মনোনয়নপত্র দাখিলের শেষ তারিখ ২ মার্চ। মনোনয়নপত্র বাছাই হবে ৫ মার্চ পর্যন্ত। রিটার্নিং কর্মকর্তার সিদ্ধান্তের বিরুদ্ধে ইসিতে আপিল করা যাবে ৬ থেকে ১০ মার্চ পর্যন্ত। আপিল নিষ্পত্তি হবে ১১ মার্চ। প্রার্থিতা প্রত্যাহারের শেষ তারিখ ১৪ মার্চ। প্রতীক বরাদ্দ হবে ১৫ মার্চ।\n\nদুই আসনের গণভোট প্রসঙ্গে ইসি সচিব বলেন, একটিতে (বগুড়া-৬) আগে গণভোট হয়েছে। শেরপুর-৩ আসনে গণভোটের প্রয়োজন হচ্ছে না। গণভোটের ফলাফলে ‘হ্যাঁ-না’ ভোটের যে পার্থক্য রয়েছে, তাতে এই আসনে গণভোট না করলেও অসুবিধা নেই।"
      },
      {
        "title": "স্থানীয় সরকার নির্বাচন পরিচালনায় সারজিস-হান্নানের নেতৃত্বে এনসিপির কমিটি",
        "url": "https://www.prothomalo.com/politics/0ugaejfph9",
        "source": "Prothom Alo",
        "publishedAt": "2026-02-24T01:25:55+06:00",
        "content": "স্থানীয় সরকার নির্বাচনের কোনো তারিখ ঘোষণা না হলেও এই নির্বাচন পরিচালনায় দলীয়ভাবে ছয় সদস্যের একটি কমিটি গঠন করেছে জাতীয় নাগরিক পার্টি (এনসিপি)।\n\nকমিটির চেয়ারম্যান হয়েছেন এনসিপির উত্তরাঞ্চলের মুখ্য সংগঠক সারজিস আলম। সদস্যসচিব করা হয়েছে দলের জ্যেষ্ঠ যুগ্ম মুখ্য সমন্বয়ক ও নোয়াখালী-৬ আসনের সংসদ সদস্য আবদুল হান্নান মাসউদকে।\n\nসোমবার রাতে গণমাধ্যমে পাঠানো এক বিজ্ঞপ্তিতে এই কমিটি গঠনের কথা জানিয়েছেন এনসিপির দপ্তর সেলের সদস্য সাদিয়া ফারজানা দিনা। দলের আহ্বায়ক নাহিদ ইসলাম ও সদস্যসচিব আখতার হোসেনের নির্দেশে স্থানীয় সরকার নির্বাচন পরিচালনা কমিটি গঠন করা হয়েছে বলে বিজ্ঞপ্তিতে উল্লেখ করা হয়েছে।\n\nএই কমিটিতে চারজনকে সদস্য করা হয়েছে। তাঁরা হলেন এনসিপির কেন্দ্রীয় নেতা আরিফুল ইসলাম আদীব, আলাউদ্দিন মোহাম্মদ, তাহসীন রিয়াজ ও মঞ্জিলা ঝুমা।\n\nএনসিপির কেন্দ্রীয় কমিটির নেতা, সব বিভাগীয় সাংগঠনিক সম্পাদক এবং জেলার নেতারা ছয় সদস্যের এই কমিটিকে সার্বিক সহযোগিতা করবেন বলেও বিজ্ঞপ্তিতে উল্লেখ করেছে দলটি।"
      },
      {
        "title": "মাহবুব উল আলম হানিফের চাচাতো ভাইয়ের বিরুদ্ধে দুদকে মামলা",
        "url": "https://www.prothomalo.com/bangladesh/district/c6aj3dq8m5",
        "source": "Prothom Alo",
        "publishedAt": "2026-02-23T22:16:52+06:00",
        "content": "১০ কোটি টাকার অবৈধ সম্পদ অর্জনের অভিযোগে কুষ্টিয়া সদর উপজেলা পরিষদের সাবেক চেয়ারম্যান আতাউর রহমানের (৫০) বিরুদ্ধে মামলা করেছে দুর্নীতি দমন কমিশন (দুদক)। সোমবার দুদক সমন্বিত জেলা কার্যালয়, কুষ্টিয়ার সহকারী পরিচালক বিজন কুমার রায় বাদী হয়ে মামলাটি করেন।\n\nআতাউর রহমান কার্যক্রম নিষিদ্ধ আওয়ামী লীগের কুষ্টিয়া পৌর কমিটির সাধারণ সম্পাদক এবং কুষ্টিয়া-৩ (সদর) আসনের সাবেক সংসদ সদস্য ও আওয়ামী লীগের যুগ্ম সাধারণ সম্পাদক মাহবুব উল আলম হানিফের চাচাতো ভাই। তিনি বর্তমানে কুষ্টিয়া পৌরসভার ম আ রহিম সড়কের বাসিন্দা। তবে ২০২৪ সালের ৫ আগষ্ট পরবর্তী সময় থেকে পরিবারের সদস্যরাসহ আতাউর পলাতক আছেন।\n\nমামলার সংক্ষিপ্ত এজাহারে উল্লেখ করা হয়, কুষ্টিয়া দুর্নীতি দমন কমিশন আইন-২০০৪–এর ধারা ২৬–এর উপধারা (১) মোতাবেক দুদক কর্তৃক সম্পদ বিবরণী ফরম আতাউরের ঠিকানায় পাঠানো হয়। কিন্তু তিনি সম্পদ বিবরণী ফরম পূরণ করে নির্ধারিত সময়ের মধ্যে দুদকে জমা দেন নাই। বিষয়টি দুর্নীতি দমন কমিশন আইন-২০০৪–এর ২৬(২) ধারার অপরাধ। দুদক প্রাথমিক অনুসন্ধানে জেনেছে আতাউর ১০ কোটি ৯ লাখ ৬৮ হাজার ৯৪১ টাকা জ্ঞাত আয়বহির্ভূত সম্পদ অর্জন করে ভোগদখলে রেখেছেন। অবৈধভাবে সম্পদ অর্জনের অভিযোগে তাঁর বিরুন্ধে মামলা হয়েছে।\n\nএর আগে ২০২৪ সালের ১১ মার্চ দুদকের কুষ্টিয়া সমন্বিত জেলা কার্যালয়ে আতাউর রহমান ও তাঁর স্ত্রী সাম্মিয়ারা পারভীনের বিরুদ্ধে একটি মামলা করেছিলেন দুদকের সহকারী পরিচালক নীল কমল পাল। ওই মামলার সংক্ষিপ্ত এজাহারে উল্লেখ করা হয়েছিল, সাম্মিয়ারা পারভীন তাঁর স্বামী আতাউর রহমানের সহায়তায় ৬৩ লাখ ৬৬ হাজার ৫৭৪ টাকার অসংগতিপূর্ণ সম্পদ অর্জন করেছেন এবং তা দখলে রেখেছেন। অবৈধভাবে সম্পদ অর্জনের অভিযোগে দুদকের ২০০৪–এর ২৬/(২) ও ২৭ (১) ধারাসহ দণ্ডবিধির ১০৯ ধারায় তাঁদের বিরুদ্ধে মামলা হয়েছে। এই মামলায় দুজনই জামিনে ছিলেন।"
      },
      {
        "title": "নিজেরাও দুর্নীতি করব না, কাউকে দুর্নীতি করতে দিব না: ত্রাণমন্ত্রী",
        "url": "https://www.prothomalo.com/bangladesh/district/cq1eoqoi1t",
        "source": "Prothom Alo",
        "publishedAt": "2026-02-23T18:58:40+06:00",
        "content": "দুর্নীতির বিষয়ে বর্তমান সরকার জিরো টলারেন্স নীতি গ্রহণ করেছে বলে জানিয়েছেন দুর্যোগ ব্যবস্থাপনা ও ত্রাণ মন্ত্রণালয়ের মন্ত্রী আসাদুল হাবিব (দুলু)। তিনি বলেন, ‘আমরা নিজেরাও দুর্নীতি করব না, আমরা কাউকে দুর্নীতি করতে দিতে চাই না।’\n\nআজ সোমবার দুপুরে রংপুর বিভাগের জেলা প্রশাসক, পুলিশ সুপার ও অন্যান্য বিভাগীয় কর্মকর্তাদের সঙ্গে মতবিনিময় সভায় আসাদুল হাবিব এ কথা বলেন। রংপুর বিভাগীয় কমিশনার মো. শহিদুল ইসলামের সভাপতিত্বে তাঁর কার্যালয়ে এই সভা অনুষ্ঠিত হয়।\n\nআসাদুল হাবিব বলেন, ‘কোনো অবস্থাতেই এটা (দুর্নীতি) আমরা মেনে নেব না। দুর্নীতির বিষয়ে আমরা জিরো টলারেন্স—মানুষের যে আকাঙ্ক্ষা, মানুষের যে ভাবনা, সেখান থেকে যেন আমরা আমাদের সেভাবে সবাই প্রস্তুত রাখি। দুর্নীতি নিয়ন্ত্রণে রাখতে হবে আমাদের। এই বিষয় সবাই সব বিভাগেই গুরুত্বের সঙ্গে আপনারা দেখবেন। এই বিষয়ে কারও বিরুদ্ধে যদি কোনো ধরনের অভিযোগ আসে, তখন আমরা ব্যবস্থা গ্রহণ করতে বাধ্য হব। আমরা নিজেরাও দুর্নীতি করব না, আমরা কাউকে দুর্নীতি করতে দিতে চাই না।’\n\nসংক্ষিপ্ত বক্তব্যের পর আসাদুল হাবিব বিভিন্ন দপ্তরের বিভাগীয় পরিচালক, কর্মকর্তা, জেলা প্রশাসক ও পুলিশ সুপারের বক্তব্য শোনেন।\n\nরংপুর পানি উন্নয়ন বোর্ড সার্কেল-১–এর তত্ত্বাবধায়ক প্রকৌশলী মো. আহসান হাবিব বলেন, আগামী জুনের মধ্যে ২৭ কিলোমিটার খাল ও ২৫ কিলোমিটার ছোট নদীর খননকাজ শেষ হবে। রংপুরের শ্যামাসুন্দরী খালের ২৫ কিলোমিটার খননের কাজ চলছে। তিনটা দপ্তর কাজ করছে। পানিসম্পদ মন্ত্রণালয় করছে খালের বর্জ্য অপসারণের কাজ, সিটি করপোরেশনকে দেওয়া হয়েছে বর্জ্য ব্যবস্থাপনা। সৌন্দর্যবর্ধন ও বনায়নের কাজ করবে এলজিইডি বিভাগ।\n\nএ বিষয়ে ত্রাণমন্ত্রী আসাদুল হাবিব বলেন, সবচেয়ে বেশি গুরুত্ব দিতে হবে যাতে খাল খননের পর আবার ভরাট হয়ে না যায়। অনেক সময় অতীতে এ রকম খাল খনন করা হয়েছে, কিন্তু কার্যকারিতা হয়নি এ কারণেই। প্রাক্কলন ও নকশা অনুযায়ী কাজের কোনো হেরফের করা যাবে না। আগে ঢাকার অনেক খাল খনন করেছে, খাল খনন না করেই ঠিকাদার বিল নিয়ে বাড়ি চলে গেছে। কোনো ধরনের রাজনৈতিক চাপে এ ধরনের কাজ যেন না করা হয় সে নির্দেশ দেন মন্ত্রী।\n\nপঞ্চগড়ের জেলা প্রশাসক কাজী মো. সায়েমুজ্জামান বলেন, পঞ্চগড়ে চা–বাগানের সার সমস্যা রয়েছে। সার দেওয়া হয় কৃষিপণ্যের জন্য, কিন্তু চা একটি বাণিজ্যিক পণ্য। এ কারণে ডিলাররা চা–চাষিদের সার দিতে চান না। এই সমস্যা সমাধানে তিনি মন্ত্রীর দৃষ্টি আকর্ষণ করেন। এ ছাড়া রংপুরে স্বাস্থ্যব্যবস্থা খুবই খারাপ। পঞ্চগড় সদর হাসপাতালে সম্প্রতি ১৫ জন চিকিৎসক যোগদান করলেও ১১ জন বদলি নিয়ে অন্যত্র চলে যাচ্ছেন।\n\nদিনাজপুরের জেলা প্রশাসক মো. রফিকুল ইসলাম দিনাজপুর শহরের মাঝ দিয়ে প্রবাহিত ঘাঘরা খালটি সংস্কার করতে উদ্যোগ নেওয়ার কথা বলেন।\n\nত্রাণমন্ত্রী আসাদুল হাবিব শিক্ষা ও স্বাস্থ্য খাতে শৃঙ্খলা, দ্রব্যমূল্য নিয়ন্ত্রণ, নিরবচ্ছিন্ন বিদ্যুৎ সরবরাহ এবং মাদক নির্মূলকে সর্বোচ্চ গুরুত্ব দেন। তিনি জানান, ভিজিএফ বিতরণে কোনো ধরনের দুর্নীতি, ওজনের ঘাটতি বা স্বজনপ্রীতি মেনে নেওয়া হবে না। উপজেলা নির্বাহী কর্মকর্তাদের উপস্থিতিতে প্রয়োজনে কয়েক দিন ভাগ করে এই চাল বিতরণ করতে হবে বলে নির্দেশনা দেন মন্ত্রী। এ ছাড়া সারের বাজার নিয়ন্ত্রণে ডিলারদের ওপর ক্লোজ মনিটরিং রাখার নির্দেশ দেন তিনি। ডিলাররা যাতে সরকারের নির্ধারিত মূল্যের বাইরে সার বিক্রি করতে না পারেন, সে বিষয়ে কর্মকর্তাদের সতর্ক থাকতে বলেন।\n\nতিস্তা মহাপরিকল্পনা নিয়ে আসাদুল হাবিব বলেন, তিস্তাকে ঘিরে এই অঞ্চলের দুই কোটি মানুষের যে দীর্ঘদিনের দাবি, তা অগ্রাধিকার ভিত্তিতে বাস্তবায়ন করা হবে। বিগত সরকারের আমলে নেওয়া বিক্ষিপ্ত কোনো প্রকল্প নয়, বরং একটি সমন্বিত প্রকল্পের মাধ্যমে তিস্তা শাসন ও খনন করা হবে।\n\nমতবিনিময় সভায় রংপুর রেঞ্জের ডিআইজি মো. আমিনুল ইসলাম, রংপুর মহানগর পুলিশ কমিশনার মো. মজিদ আলী, রংপুরের জেলা প্রশাসন মোহাম্মদ এনামুল আহসান প্রমুখ বক্তব্য দেন।"
      },
      {
        "title": "১২ মার্চ সংসদ অধিবেশন ডেকেছেন রাষ্ট্রপতি",
        "url": "https://www.prothomalo.com/politics/mlas9vkh42",
        "source": "Prothom Alo",
        "publishedAt": "2026-02-23T17:50:16+06:00",
        "content": "আগামী ১২ মার্চ ত্রয়োদশ জাতীয় সংসদের প্রথম অধিবেশন আহ্বান করেছেন রাষ্ট্রপতি মো. সাহাবুদ্দিন। ওই দিন বেলা ১১টায় সংসদের বৈঠক শুরু হবে। সংবিধানের ৭২ অনুচ্ছেদের (১) দফায় প্রদত্ত ক্ষমতাবলে রাষ্ট্রপতি এই অধিবেশন আহ্বান করেছেন।\n\nআজ সোমবার জাতীয় সংসদ সচিবালয়ের এক সংবাদ বিজ্ঞপ্তিতে এ তথ্য জানানো হয়েছে।\n\nসাধারণত জাতীয় সংসদের প্রথম অধিবেশন দীর্ঘ হয়। প্রথম অধিবেশনের প্রথম বৈঠকে নতুন সংসদের স্পিকার ও ডেপুটি স্পিকার নির্বাচন করা, অন্তর্বর্তী সরকারের আমলে জারি করা অধ্যাদেশগুলো উত্থাপন, শোক প্রস্তাব ও রাষ্ট্রপতির ভাষণ থাকার কথা রয়েছে। অধিবেশনজুড়ে রাষ্ট্রপতির ভাষণের ওপর আলোচনা করবেন সংসদ সদস্যরা।\n\n২০২৪ সালের ৫ আগস্ট গণ–অভ্যুত্থানে পতন হয় আওয়ামী লীগ সরকারের। এর দেড় বছর পর চলতি মাসের ১২ তারিখ অন্তর্বর্তী সরকারের অধীনে অনুষ্ঠিত হয় ত্রয়োদশ জাতীয় সংসদ নির্বাচন। নির্বাচনে দুই–তৃতীয়াংশ সংখ্যাগরিষ্ঠতা নিয়ে সরকার গঠন করেছে বিএনপি। সংবিধানে বলা আছে, কোনো সাধারণ নির্বাচনের ফলাফল ঘোষিত হওয়ার ৩০ দিনের মধ্যে বৈঠক অনুষ্ঠানের জন্য সংসদ আহ্বান করা হবে।\n\nবিদায়ী সংসদের স্পিকার বা ডেপুটি স্পিকারের সভাপতিত্বে নতুন সংসদের প্রথম বৈঠক শুরু হয়। সেখানে নতুন স্পিকার নির্বাচন করা হয়। তবে এবার এ সময়টাতে কে সভাপতিত্ব করবেন তা এখনো স্পষ্ট নয়। দ্বাদশ সংসদের স্পিকার শিরীন শারমিন চৌধুরী ২০২৪ সালের সেপ্টেম্বরে পদত্যাগ করার পর তাঁকে প্রকাশ্যে দেখা যায়নি। হত্যা মামলায় গ্রেপ্তার হয়ে বিদায়ী ডেপুটি স্পিকার শামসুল হক টুকু এখন কারাগারে। এমন পরিস্থিতিতে নির্বাচনের ফলাফলের গেজেট প্রকাশের তিন দিন পার হওয়ার পর গত মঙ্গলবার নবনির্বাচিত সংসদ সদস্যদের শপথ পড়ান সিইসি এ এম এম নাসির উদ্দীন। এমন প্রেক্ষাপটে সংসদের প্রথম অধিবেশনে কে সভাপতিত্ব করবেন, তা এখনো চূড়ান্ত হয়নি।"
      },
      {
        "title": "মাদকবিরোধী অপারেশনে আমি নিজে নামব: আমানউল্লাহ আমান",
        "url": "https://www.prothomalo.com/bangladesh/district/ows1ed88ce",
        "source": "Prothom Alo",
        "publishedAt": "2026-02-23T17:08:48+06:00",
        "content": "মাদকের বিরুদ্ধে কড়া হুঁশিয়ারি দিয়েছেন বিএনপি চেয়ারম্যানের উপদেষ্টা সদস্য ও ঢাকা-২ আসনের সংসদ সদস্য আমানউল্লাহ আমান। তিনি বলেছেন, ‘মাদক বন্ধ না হলে মাদকবিরোধী অপারেশনে আমি নিজে নামব। আমি যা বলছি তা করছি, তা–ই করব আমি।’\n\nআজ সোমবার বেলা ১১টার দিকে কেরানীগঞ্জ উপজেলা পরিষদ মিলনায়তনে আয়োজিত উপজেলা পর্যায়ের ও সংসদীয় ঢাকা-২ আসনের আওতাধীন সংশ্লিষ্ট সব সরকারি কর্মকর্তা-কর্মচারী এবং শিক্ষাপ্রতিষ্ঠানের প্রধানদের সঙ্গে মতবিনিময় সভায় আমানউল্লাহ আমান এ হুঁশিয়ারি উচ্চারণ করেন।\n\nএই সংসদ সদস্য জানান, ১২ ফেব্রুয়ারি নিরপেক্ষ সরকারের অধীনে সুষ্ঠু নির্বাচনের মধ্য দিয়ে দেশে জনগণের সরকার প্রতিষ্ঠিত হয়েছে। এ নির্বাচনে জয়লাভ করায় সৃষ্টিকর্তা ও জনগণের কাছে কৃতজ্ঞতা প্রকাশ করে তিনি বলেন, এখন জনগণের প্রত্যাশা অনুযায়ী কেরানীগঞ্জকে সন্ত্রাসমুক্ত, চাঁদাবাজমুক্ত, মাদকমুক্ত ও ভূমি দখলমুক্ত করা হবে। ফসলি ভূমি দখল করে বালু ফেলে অবৈধ স্থাপনা নির্মাণের মতো কাজ আর চলবে না।\n\nওসির উপস্থিতিতে কেরানীগঞ্জ মডেল থানাধীন শাক্তা এলাকার চিহ্নিত মাদক ব্যবসায়ী টিপু ও কাউছারের নাম উল্লেখ করে আমানউল্লাহ আমান বলেন, ‘গত শুক্রবার জুমার নামাজ আদায় করে বের হওয়ার পর মুসল্লিরা আমাকে জানান, এ এলাকা মাদকে সয়লাব হয়ে গেছে। টিপু ও কাউছারের নেতৃত্বে এলাকায় মাদক বিক্রি ও সাপ্লাই হয়। আমি সঙ্গে সঙ্গে বিষয়টি থানার ওসি সাহেবকে অবগত করি। তিনি তৎক্ষণাৎ ব্যবস্থা নেন। পরবর্তী সময়ে জানতে পেরেছি তাঁরা ধরা পড়েননি, তাঁরা ধরাছোঁয়ার বাইরে রয়েছেন। শিগগিরই তাঁরাসহ অন্য মাদক ব্যবসায়ীদের ধরতে হবে।’\n\nমাদক ব্যবসায়ী, ভূমিদস্যু ও চাঁদাবাজদের হুঁশিয়ারি দিয়ে আমানউল্লাহ আমান জানান, ঢাকা-২ আসনে কোনো মাদক ব্যবসায়ী, ভূমিদস্যু ও চাঁদাবাজ থাকতে পারবে না। মাদক ব্যবসায়ী ও সেবনকারী দুজনকেই ধরতে হবে। তিনি বলেন, ‘যদি কেউ আমাদের দলীয় নাম ব্যবহার করে অপকর্ম করে তাহলে তাঁকে আগে ধরবেন। কোনো ধরনের, মার্সি ও ক্ষমা করা যাবে না। মহান আল্লাহর পর জনগণ সব ক্ষমতার উৎস। জনগণের সেবা করাই আমাদের দায়িত্ব। প্রয়োজনে আমি ও আমার ছেলে ব্যারিস্টার অমি (ইরফান ইবনে আমান অমি) এলাকায় এলাকায় ঘুরব।’\n\nঢাকা-২ আসনের সংসদ সদস্য জানান, শিশুদের জন্য খেলার মাঠ নির্মাণ করতে হবে, যাতে তারা সুন্দর পরিবেশে বেড়ে উঠতে পারে। এ ছাড়া শিক্ষাব্যবস্থাকেও ঢেলে সাজাতে হবে। কেননা শিক্ষা জাতির মেরুদণ্ড। কেরানীগঞ্জে শহীদ প্রেসিডেন্ট জিয়াউর রহমান জয়নগর মাঠ এলাকা থেকে খাল খনন শুরু করার কথা উল্লেখ করে তিনি বলেন, জলাবদ্ধতা দূর করতে খাল খনন প্রকল্প বাস্তবায়ন করা হবে। এলাকার পুকুরগুলো মাছ চাষের আওতায় আনা হবে।\n\nজননিরাপত্তা নিশ্চিতে এবং জনভোগান্তি রোধে দ্রুত বেশ কিছু কাজ করতে সংশ্লিষ্ট ব্যক্তিদের তাগিদ দেন আমানউল্লাহ আমান। তিনি বলেন, জনসাধারণের চলাচলের নিরাপত্তায় সড়কে ল্যাম্পপোস্ট স্থাপন করতে হবে। বিভিন্ন সড়কের যেখানে ম্যানহোলের ঢাকনা খোলা রয়েছে সেগুলো লাগাতে হবে। এ ছাড়া বেশ কিছু ছোট-বড় সেতুর রেলিং আগামী তিন মাসের মধ্যে মেরামত করতে হবে। যানজট নিরসনে আটিবাজার, কলাতিয়া বাজার, রোহিতপুর, কোনাখোলা ও খোলামোড়া সার্বক্ষণিক ট্রাফিক পুলিশের ব্যবস্থা করতে হবে। তিনি আরও বলেন, ‘জনগণ যেই প্রত্যাশা নিয়ে আমাকে নির্বাচিত করেছে, সেই প্রতিশ্রুতি অনুযায়ী কাজ করব। তাঁদের প্রত্যাশা পূরণে আমরা শ্রমিকের মতো কাজ করব, সেবকের মতো কাজ করব।’\n\nকেরানীগঞ্জ উপজেলা নির্বাহী কর্মকর্তা (ইউএনও) উমর ফারুকের সভাপতিত্বে মতবিনিময় সভায় আরও বক্তব্য দেন কেরানীগঞ্জ মডেল রাজস্ব সার্কেল সহকারী কমিশনার (ভূমি) জান্নাতুল মাওয়া, দক্ষিণ কেরানীগঞ্জ রাজস্ব সার্কেল সহকারী কমিশনার (ভূমি) আফতাব আহমেদ, কেরানীগঞ্জ মডেল থানার ভারপ্রাপ্ত কর্মকর্তা (ওসি) সাইফুল আলম, ঢাকা জেলা বিএনপির সাংগঠনিক সম্পাদক ইরফান ইবনে আমান অমি প্রমুখ।"
      },
      {
        "title": "ছয় সিটিতে নতুন প্রশাসকের সবাই বিএনপি নেতা, তাঁরা কারা",
        "url": "https://www.prothomalo.com/bangladesh/district/buvxh44pkk",
        "source": "Prothom Alo",
        "publishedAt": "2026-02-23T19:54:40+06:00",
        "content": "বিএনপি ক্ষমতায় যাওয়ার এক সপ্তাহের মধ্যে ঢাকা উত্তর ও দক্ষিণ সিটিসহ দেশের ছয়টি সিটি করপোরেশনে আগের প্রশাসকদের সরিয়ে নতুন প্রশাসক নিয়োগ দিয়েছে। যাঁরা এই পদগুলোতে নিয়োগ পেয়েছেন, তাঁরা সবাই বিএনপির নেতা।\n\nদায়িত্ব নেওয়ার পরপরই স্থানীয় সরকার মন্ত্রণালয়ের মন্ত্রী মির্জা ফখরুল ইসলাম আলমগীর ‘যত দ্রুত সম্ভব’ স্থানীয় সরকার প্রতিষ্ঠানগুলোতে নির্বাচন আয়োজনের কথা বলেছিলেন। তার মধ্যেই স্থানীয় সরকার, পল্লী উন্নয়ন ও সমবায় মন্ত্রণালয়ের স্থানীয় সরকার বিভাগ (সিটি করপোরেশন-১ শাখা) থেকে নতুন প্রশাসকদের নিয়োগের প্রজ্ঞাপন হয়।\n\n২০২৪ সালে জুলাই গণ–অভ্যুত্থানে আওয়ামী লীগ ক্ষমতাচ্যুত হওয়ার পর অন্তর্বর্তী সরকার দায়িত্ব নিয়েই সিটি করপোরেশনগুলোর মেয়রদের পদচ্যুত করেছিল। এরপর নিয়োগ দেওয়া হয় ‘রাজনৈতিক’ প্রশাসক। বিএনপি নির্বাচনের মধ্য দিয়ে ক্ষমতায় যাওয়ার পর এখন ‘রাজনৈতিক’ প্রশাসক নিয়োগ দেওয়া হলো।\n\nঢাকা দক্ষিণ সিটি করপোরেশনের (ডিএসসিসি) নতুন প্রশাসক হয়েছেন আবদুস সালাম। বিএনপির বর্ষীয়ান এই নেতা একসময় অবিভক্ত ঢাকা সিটি করপোরেশনের ডেপুটি মেয়র ছিলেন।\n\nঢাকা মহানগর বিএনপির সদস্যসচিব ছিলেন আবদুস সালাম। পরে ঢাকা মহানগর বিএনপি উত্তর ও দক্ষিণে বিভক্ত হয়ে যায়। আবদুস সালাম এখন ঢাকা মহানগর দক্ষিণ বিএনপির সভাপতি। আবদুস সালাম বিএনপি চেয়ারম্যানের উপদেষ্টা পরিষদে রয়েছেন।\n\n২০১৮ সালের নির্বাচনে প্রার্থী হলেও আবদুস সালাম এবারের নির্বাচনে প্রার্থী হননি। তবে ত্রয়োদশ জাতীয় সংসদ নির্বাচনে ঢাকা-১৭ আসনে দলীয় প্রার্থী বিএনপি চেয়ারম্যান তারেক রহমানের নির্বাচন পরিচালনা কমিটির প্রধান সমন্বয়কের দায়িত্ব পালন করেন তিনি।\n\nআওয়ামী লীগ সরকারের আমলে ডিএসসিসির মেয়র ছিলেন শেখ ফজলে নূর তাপস। ২০২৪ সালের ৫ আগস্ট শেখ হাসিনার সরকারের পতনের দুই দিন আগে দেশ ছেড়ে যান তিনি। এরপর অন্তর্বর্তী সরকারের আমলে ২০২৫ সালের ১৩ ফেব্রুয়ারি শাহজাহান মিয়াকে ডিএসসিসির প্রশাসক হিসেবে নিয়োগ দেওয়া হয়। তিনি স্থানীয় সরকার বিভাগের অতিরিক্ত সচিবের দায়িত্ব পালনের পাশাপাশি প্রশাসকেরও দায়িত্ব পেয়েছিলেন।\n\nগত বছরের অক্টোবরের শেষের দিকে ডিএসসিসির প্রশাসকের পদ থেকে সরিয়ে দেওয়া হয় শাহজাহান মিয়াকে। গত নভেম্বরে এ পদে নিয়োগ পান মো. মাহমুদুল হাসান। স্থানীয় সরকার মন্ত্রণালয়ের পরিকল্পনা, পরিবীক্ষণ, মূল্যায়ন ও পরিদর্শন অনুবিভাগের মহাপরিচালক মাহমুদুল হাসানকে অতিরিক্ত দায়িত্ব হিসেবে ডিএসসিসির প্রশাসক পদে নিয়োগ দেওয়া হয়। এখন তাঁর স্থলাভিষিক্ত হলেন আবদুস সালাম।\n\nঢাকা উত্তর সিটি করপোরেশনের (ডিএনসিসি) নতুন প্রশাসক হয়েছেন শফিকুল ইসলাম খান। ত্রয়োদশ জাতীয় সংসদ নির্বাচনে ঢাকা-১৫ আসনে বিএনপির প্রার্থী ছিলেন তিনি। রাজধানীর শেওড়াপাড়া, কাজীপাড়া, কাফরুল ও মিরপুরের একাংশ নিয়ে গঠিত এ আসনে জামায়াতে ইসলামীর আমির শফিকুর রহমানের কাছে হারেন তিনি।\n\nশফিকুল ইসলাম খান যুবদলের কেন্দ্রীয় কমিটির সহসভাপতি। এর আগে তিনি ঢাকা মহানগর উত্তর যুবদলের সদস্যসচিব ছিলেন।\n\nআওয়ামী লীগ সরকারের আমলে ডিএনসিসির মেয়র ছিলেন আতিকুল ইসলাম। ২০১৯ সালে তিনি এই দায়িত্ব নিয়েছিলেন। ২০২৪ সালের রাজনৈতিক পটপরিবর্তনের পর গ্রেপ্তার হয়ে এখন কারাগারে আছেন তিনি।\n\nঅন্তর্বর্তী সরকারের আমলে ২০২৫ সালের ১২ ফেব্রুয়ারি ডিএনসিসির প্রশাসক হিসেবে মোহাম্মদ এজাজকে এক বছরের জন্য নিয়োগ দেওয়া হয়েছিল। মেয়াদ পূর্তির পর এ মাসের শুরুর দিকে সুরাইয়া আখতার জাহানকে এই পদে নিয়োগ দেওয়া হয়। তিনি স্থানীয় সরকার বিভাগের অতিরিক্ত সচিব। নিজ দায়িত্বের অতিরিক্ত হিসেবে ডিএনসিসির প্রশাসক হিসেবে তাঁকে দায়িত্ব দেওয়া হয়। এখন এ পদে তাঁর স্থলাভিষিক্ত হলেন শফিকুল ইসলাম খান।\n\nবর্ষীয়ান রাজনীতিক নজরুল ইসলাম মঞ্জু খুলনা সিটি করপোরেশনের নতুন প্রশাসক পদে নিয়োগ পেয়েছেন। তিনি বিএনপির কেন্দ্রীয় সাংগঠনিক সম্পাদক।\n\n২০২১ সালের আগে দীর্ঘ ২৮ বছর খুলনা মহানগর বিএনপির সাধারণ সম্পাদক ও সভাপতির দায়িত্ব পালন করেন নজরুল ইসলাম মঞ্জু। এর মধ্যে ১৬ বছর সাধারণ সম্পাদক এবং ১২ বছর ছিলেন সভাপতি।\n\nসাবেক সংসদ সদস্য নজরুল ইসলাম ত্রয়োদশ জাতীয় সংসদ নির্বাচনে খুলনা-২ (সদর-সোনাডাঙ্গা) আসনে ধানের শীষের প্রার্থী ছিলেন। তবে এবার জিততে পারেননি। জামায়াতে ইসলামীর খুলনা মহানগর শাখার সাধারণ সম্পাদক শেখ জাহাঙ্গীর হোসেন হেলালের কাছে হারেন তিনি।\n\n২০০৮ সালের জাতীয় নির্বাচনে বিএনপি জোটের ভরাডুবির মধ্যেও খুলনা-২ আসনে জয় পেয়েছিলেন নজরুল ইসলাম মঞ্জু। ২০১৮ সালের জাতীয় নির্বাচনেও নজরুল ইসলাম মঞ্জু খুলনা-২ আসনে বিএনপির প্রার্থী ছিলেন। একই বছরের খুলনা সিটি করপোরেশন নির্বাচনে বিএনপি মনোনীত মেয়র প্রার্থী ছিলেন তিনি। এ দুই নির্বাচনে তিনি হেরে যান।\n\nঅন্তর্বর্তী সরকারের আমলে নিয়োগ পাওয়া খুলনা সিটি করপোরেশনের প্রশাসক মোখতার আহমেদের স্থলাভিষিক্ত হলেন নজরুল ইসলাম মঞ্জু।\n\nশওকত হোসেন সরকার গাজীপুর সিটি করপোরেশনের নতুন প্রশাসক হিসেবে নিয়োগ পেয়েছেন। তিনি গাজীপুর মহানগর বিএনপির সভাপতি।\n\n২০১৩ সালে গাজীপুর সিটি করপোরেশন গঠিত হয়। এর আগে টানা ১০ বছর শওকত হোসেন সরকার কাশিমপুর ইউনিয়ন পরিষদের চেয়ারম্যান ছিলেন। একই ইউনিয়ন পরিষদে তাঁর বাবা গিয়াসউদ্দিন সরকার, চাচা সোহরাব উদ্দিন সরকার এবং দাদা জবেদ আলী সরকারও চেয়ারম্যান ছিলেন।\n\nআওয়ামী লীগ আমলে গাজীপুর সিটি করপোরেশনের মেয়র ছিলেন জাহাঙ্গীর আলম। অন্তর্বর্তী সরকারের আমলে গাজীপুর সিটি করপোরেশনের প্রশাসক ছিলেন শরফ উদ্দিন আহমদ চৌধুরী। এখন তাঁর স্থলাভিষিক্ত হলেন শওকত হোসেন সরকার।\n\nনারায়ণগঞ্জ সিটি করপোরেশনের নতুন প্রশাসক পদে নিয়োগ পেয়েছেন সাখাওয়াত হোসেন খান। তিনি নারায়ণগঞ্জ মহানগর বিএনপির জ্যেষ্ঠ সহসভাপতি।\n\nআলোচিত সাত খুনের মামলার বাদীপক্ষের আইনজীবী হিসেবে পরিচিতি পাওয়া সাখাওয়াত হোসেন খান নারায়ণগঞ্জ জেলা আইনজীবী সমিতির সভাপতি ছিলেন। ২০১৬ সালে নারায়ণগঞ্জ সিটি করপোরেশন নির্বাচনে বিএনপিদলীয় প্রার্থী ছিলেন তিনি। ওই নির্বাচনে আওয়ামী লীগদলীয় প্রার্থী সেলিনা হায়াৎ আইভী ৭৮ হাজার ৯৬৭ ভোটের ব্যবধানে তাঁকে পরাজিত করেন।\n\nঅন্তর্বর্তী সরকার আমলে পদচ্যুত সেলিনা হায়াৎ আইভী গ্রেপ্তার হয়ে এখন কারাগারে রয়েছেন। নারায়ণগঞ্জ সিটি করপোরেশনের প্রশাসক পদে অন্তর্বর্তী সরকার দায়িত্ব দিয়েছিল আবু নছর মোহাম্মদ আবদুল্লাহকে। তাঁর স্থলাভিষিক্ত হলেন সাখাওয়াত হোসেন খান।\n\nসিলেট সিটি করপোরেশনের নতুন প্রশাসক হলেন আবদুল কাইয়ুম চৌধুরী। তিনি সিলেট জেলা বিএনপির সভাপতি।\n\nছাত্রদলের কেন্দ্রীয় কমিটির সাবেক দপ্তর সম্পাদক আবদুল কাইয়ুম চৌধুরী যুবদলের কেন্দ্রীয় কমিটির সাংগঠনিক সম্পাদক ও সহসভাপতি হিসেবেও দায়িত্ব পালন করেছেন। তিনি সাবেক অর্থ ও পরিকল্পনামন্ত্রী এম সাইফুর রহমানের রাজনৈতিক সচিব ছিলেন।\n\nআবদুল কাইয়ুম চৌধুরী ২০২২ সালের ২৯ মার্চ সিলেট জেলা বিএনপির সভাপতি নির্বাচিত হন। ২০২৩ সালের ২৯ অক্টোবর থেকে ২০২৪ সালের ১২ মার্চ পর্যন্ত সিলেটে বিএনপির আন্দোলন-সংগ্রামের সমন্বয়কারী ও সিলেট বিভাগের সাংগঠনিক দায়িত্বে ছিলেন।\n\nবিগত চারদলীয় জোট সরকারের আমলে আবদুল কাইয়ুম চৌধুরী বাংলাদেশ ক্রিকেট বোর্ডের (বিসিবি) পরিচালক ছিলেন। তিনি বর্তমানে শাহজালাল বিজ্ঞান ও প্রযুক্তি বিশ্ববিদ্যালয়ের সিন্ডিকেট সদস্য।\n\nআবদুল কাইয়ুম চৌধুরী ত্রয়োদশ জাতীয় সংসদ নির্বাচনে সিলেট-৩ (দক্ষিণ সুরমা, ফেঞ্চুগঞ্জ ও বালাগঞ্জ) আসনে বিএনপির মনোনয়নপ্রত্যাশী ছিলেন। তবে মনোনয়ন পাননি। এ আসনে দলের মনোনয়ন পান যুক্তরাজ্য বিএনপির সদ্য সাবেক সভাপতি এম এ মালিক। নির্বাচনে আবদুল কাইয়ুম চৌধুরী সিলেট জেলার সব কটি সংসদীয় আসনে বিএনপির প্রার্থীদের সমন্বয়কের দায়িত্ব পালন করেন।\n\nঅন্তর্বর্তী সরকারের আমলে নিয়োগ পাওয়া সিলেট সিটি করপোরেশনের প্রশাসক খান মো. রেজা-উন-নবীর স্থলাভিষিক্ত হলেন আবদুল কাইয়ুম চৌধুরী।"
      },
      {
        "title": "নির্বাচনে হারের পর নতুন ভূমিকায় নজরুল ইসলাম মঞ্জু, হলেন খুলনা সিটির প্রশাসক",
        "url": "https://www.prothomalo.com/bangladesh/district/papd0b3xte",
        "source": "Prothom Alo",
        "publishedAt": "2026-02-23T13:24:29+06:00",
        "content": "খুলনা সিটি করপোরেশনে (কেসিসি) পূর্ণকালীন প্রশাসক হিসেবে নিয়োগ দেওয়া হয়েছে খুলনা নগর বিএনপির সাবেক সভাপতি নজরুল ইসলাম মঞ্জুকে। স্থানীয় সরকার, পল্লী উন্নয়ন ও সমবায় মন্ত্রণালয়ের স্থানীয় সরকার বিভাগ (সিটি করপোরেশন-১ শাখা) গতকাল রোববার এ–সংক্রান্ত প্রজ্ঞাপন জারি করেছে।\n\nশারীরিকভাবে অসুস্থ নজরুল ইসলাম মঞ্জু বর্তমানে ঢাকায় অবস্থান করছেন। যোগাযোগ করা হলে আজ সোমবার দুপুরে প্রথম আলোকে তিনি বলেন, ‘মাননীয় প্রধানমন্ত্রী দায়িত্ব অর্পণ করেছেন, আমি সততা ও নিষ্ঠার সঙ্গে আমার ওপর অর্পিত দায়িত্ব পালন করব। নগরবাসীর সকল সুযোগ-সুবিধার জন্য আমি কাজ করব। নগরবাসী যাতে ভালো থাকে, নাগরিক জীবন যাতে সুস্থ ও সুন্দর হয়, নিরাপদ হয় সে জন্য আমার প্রচেষ্টা থাকবে। খুলনা নগরে মানুষ দৈনন্দিনভাবে যে সমস্যার সম্মুখীন হয় সেই সব সমস্যা দূর করে খুলনা নগরের মানুষের মধ্যে স্বস্তি ফিরিয়ে আনাই হবে আমার মূল দায়িত্ব।’\n\n২০২১ সালের আগে দীর্ঘ ২৮ বছর খুলনা মহানগর বিএনপির সাধারণ সম্পাদক ও সভাপতির দায়িত্ব পালন করেন নজরুল ইসলাম। এর মধ্যে ১৬ বছর সাধারণ সম্পাদক ও ১২ বছর ছিলেন সভাপতি। ২০০৮ সালে জাতীয় সংসদ নির্বাচনে খুলনায় বিএনপি জোটের ভরাডুবির মধ্যেও শুধু খুলনা-২ আসনে জয় পান বিএনপির প্রার্থী নজরুল ইসলাম মঞ্জু। ২০১৮ সালের নির্বাচনেও তিনি খুলনা-২ আসনে বিএনপির প্রার্থী ছিলেন। একই বছরের খুলনা সিটি করপোরেশন নির্বাচনে বিএনপি মনোনীত মেয়র প্রার্থী ছিলেন নজরুল ইসলাম। দুবারই তিনি হেরে যান। বিএনপি নির্বাচন দুটিতে কারচুপির অভিযোগ করেছিল।\n\nবিএনপির শক্ত ঘাঁটি হিসেবে পরিচিত খুলনা-২ (সদর-সোনাডাঙ্গা) আসনে সদ্য সমাপ্ত ত্রয়োদশ জাতীয় সংসদ নির্বাচনে জামায়াতে ইসলামীর প্রার্থীর কাছে পরাজিত হন বিএনপির প্রার্থী নজরুল ইসলাম মঞ্জু। তাঁর এই পরাজয় রাজনৈতিক মহলে ব্যাপক আলোচনার জন্ম দেয়। দলীয় সমন্বয়ের ঘাটতি ও অভ্যন্তরীণ কোন্দলকে তাঁর পরাজয়ের বড় কারণ হিসেবে দেখা হয়।\n\nএবারের সংসদ নির্বাচনের পর থেকে বিএনপির নেতা-কর্মীদের মধ্যে পরস্পরের প্রতি দোষারোপের প্রবণতা বাড়তে থাকে। দলটির শক্ত ঘাঁটি হিসেবে পরিচিত এই আসনে ভবিষ্যতে বিএনপি ঠিকমতো ঐক্যবদ্ধ হতে পারবে কি না, তা নিয়েও আলোচনা চলে। আগামী সিটি করপোরেশন নির্বাচনে বিএনপির মেয়র প্রার্থী কে হতে পারেন, তা নিয়েও নানা গুঞ্জন শুরু হয়। দলীয় কোনো পদ-পদবি না থাকা নজরুল ইসলাম মঞ্জুর রাজনৈতিক ভবিষ্যৎ নিয়েও আলোচনা শুরু হয়। এসব আলোচনার মধ্যেই খুলনা সিটি করপোরেশনের প্রশাসক হিসেবে নিয়োগ পেলেন তিনি।\n\nপ্রশাসক নিয়োগের খবর সামাজিক যোগাযোগমাধ্যমে ছড়িয়ে পড়লে তাঁকে শুভেচ্ছা ও অভিনন্দন জানান বিএনপির নেতা-কর্মী ও সমর্থকেরা। সদ্য নির্বাচনী পরাজয়ের পর এটিকে রাজনৈতিকভাবে স্বস্তির ঘটনা হিসেবে দেখছেন অনেকেই।\n\nস্থানীয় বিএনপি সূত্রে জানা গেছে, ২০২১ সালের ৯ ডিসেম্বর হঠাৎ কেন্দ্র থেকে খুলনা মহানগর ও জেলা বিএনপির আংশিক কমিটি ঘোষণা করা হয়। ওই কমিটিতে খুলনা মহানগর বিএনপির সভাপতির পদ থেকে নজরুল ইসলাম ও সাধারণ সম্পাদকের পদ থেকে সাবেক মেয়র মোহাম্মদ মনিরুজ্জামানকে বাদ দেওয়া হয়। নতুন ঘোষিত কমিটিতে তাঁকে বাদ দেওয়ার প্রতিক্রিয়া হিসেবে ওই বছরের ১২ ডিসেম্বর খুলনা প্রেসক্লাবে বিপুলসংখ্যক নেতা-কর্মীকে নিয়ে সংবাদ সম্মেলন করেন তিনি। ওই সংবাদ সম্মেলনে খুলনা মহানগরের ৩১টি ওয়ার্ড কমিটির অধিকাংশেরই সভাপতি ও সাধারণ সম্পাদক উপস্থিত ছিলেন। সংবাদ সম্মেলন থেকে তিনি নতুন কমিটির পুনর্মূল্যায়নের দাবি জানান। এরপর কেন্দ্র থেকে নজরুল ইসলামকে কারণ দর্শানোর নোটিশ দেওয়া হয়। পরবর্তী সময়ে তাঁকে কেন্দ্রীয় সাংগঠনিক সম্পাদকের পদ থেকেও অব্যাহতি দেওয়া হয়।\n\nস্থানীয় সূত্রগুলো বলছে, ২০২১ সালে খুলনা মহানগর বিএনপির কমিটি ভেঙে দেওয়ার পর থেকে নজরুল ইসলাম মঞ্জুর সঙ্গে বর্তমান শফিকুল আলম (মনা) ও শফিকুল আলমের (তুহিন) নেতৃত্বাধীন কমিটির নেতা-কর্মীদের দূরত্ব বাড়তে থাকে। মহানগর বিএনপির থানা ও ওয়ার্ড কমিটি থেকেও বাদ দেওয়া হয় মঞ্জু অনুসারীদের। দলীয় পদ হারানোর পরও রাজনীতি থেকে সরে যাননি তিনি। বিভিন্ন ব্যানারে রাজনৈতিক কর্মকাণ্ড চালিয়েছেন। এবারের নির্বাচনে মঞ্জুকে প্রার্থী ঘোষণা করা হলে নগর বিএনপির বর্তমান নেতৃত্ব, থানা ও ওয়ার্ড পর্যায়ের অনেক নেতা এবং অনুসারীরা তা মেনে নিতে পারেননি।\n\nএমনকি প্রাথমিক মনোনয়ন ঘোষণার পরও দুই পক্ষ আলাদা কেন্দ্রীয় কর্মসূচি পালন করে। মঞ্জুর প্রার্থিতা বাতিলের দাবিও জানান বর্তমান কমিটির নেতারা। একপর্যায়ে প্রকাশ্য বিরোধ মিটিয়ে দুই পক্ষের নেতারাই মঞ্জুর পক্ষে মাঠে নামেন। তবে হারের পর দুই পক্ষের মধ্যে অবিশ্বস্ততা তৈরি হয়।\n\nনজরুল ইসলাম মঞ্জুর কাছের মানুষ হিসেবে পরিচিত মহানগর বিএনপির সাবেক জ্যেষ্ঠ যুগ্ম সম্পাদক তারিকুল ইসলাম তাঁর ফেসবুক পোস্টে নজরুল ইসলাম মঞ্জুকে অভিনন্দন জানিয়ে আজ সোমবার লিখেছেন, ‘সুযোগ আবারও এসেছে, আসুন সকলে মিলে বিএনপি নামক অস্তিত্বটাকে শক্তিশালী করি। আমাদের সকলে মিলে একটি পক্ষ হতে হবে। আর একটি পক্ষ হওয়ার সবচেয়ে বড় শর্ত হচ্ছে সব পক্ষ থেকে খারাপ লোকের অস্তিত্ব মুছে ফেলতে হবে। আমার পক্ষের সব্বাই দুধে ধোয়া তুলসী পাতা আর  অন্যদের সক্কলে আবর্জনা, এই মানসিকতা থেকে বের হতে হবে।’"
      },
      {
        "title": "সংসদ নির্বাচনে মনোনয়নবঞ্চিত কাইয়ুম চৌধুরী হলেন সিলেট সিটির প্রশাসক",
        "url": "https://www.prothomalo.com/bangladesh/district/ggr0r6olzv",
        "source": "Prothom Alo",
        "publishedAt": "2026-02-23T13:04:11+06:00",
        "content": "সিলেট সিটি করপোরেশনের প্রশাসক হিসেবে নিয়োগ পেয়েছেন জেলা বিএনপির সভাপতি আবদুল কাইয়ুম চৌধুরী। গতকাল রোববার স্থানীয় সরকার, পল্লী উন্নয়ন ও সমবায় মন্ত্রণালয়ের স্থানীয় সরকার বিভাগ (সিটি করপোরেশন-১ শাখা) এক প্রজ্ঞাপনে সিলেটসহ দেশের ছয় সিটি করপোরেশনে ছয়জন পূর্ণকালীন প্রশাসক নিয়োগ দেয়। আজ সোমবার সকালে বিষয়টি জানাজানি হয়।\n\nআজ বেলা সোয়া ১১টার দিকে যোগাযোগ করা হলে আবদুল কাইয়ুম চৌধুরী প্রথম আলোকে বলেন, ‘আমাকে প্রশাসক হিসেবে নিয়োগ দেওয়ায় প্রধানমন্ত্রী তারেক রহমানের প্রতি কৃতজ্ঞতা জানাচ্ছি। ছাত্ররাজনীতির সময় থেকেই সিলেটের মানুষের সুখে-দুঃখে সব সময় পাশে ছিলাম। এই নগরের উন্নয়ন কর্মকাণ্ড যেন সঠিকভাবে পরিচালিত হয় এবং নগরবাসী যেন যথাযথ সেবা পান, সেটা নিশ্চিত করাই হবে আমার কাজ।’\n\nস্থানীয় বিএনপি সূত্রে জানা গেছে, আওয়ামী লীগ সরকারবিরোধী আন্দোলনে সিলেটের রাজপথে সামনের সারিতে থেকে নেতৃত্ব দিয়েছেন আবদুল কাইয়ুম চৌধুরী। ছাত্রদল, যুবদল হয়ে বিএনপিকে সুসংগঠিত ও ঐক্যবদ্ধ রাখতে দীর্ঘদিন ধরে নিষ্ঠার সঙ্গে কাজ করে চলেছেন প্রবীণ এই রাজনীতিবিদ ও সমাজসংগঠক। গত আওয়ামী লীগ সরকারের আমলে সরকারের দমন-নির্যাতনের শিকার বিএনপির নেতা-কর্মীদের পাশে থেকে তিনি কর্মিবান্ধব নেতা হিসেবে ব্যাপক পরিচিতি পান। এ ছাড়া সিলেটে বন্যা ও করোনাকালে ব্যাপকভাবে ত্রাণ কার্যক্রম পরিচালনা করেও তিনি আলোচিত হন।\n\nদলীয় সূত্রের তথ্য অনুযায়ী, আবদুল কাইয়ুম চৌধুরী গত ত্রয়োদশ জাতীয় সংসদ নির্বাচনে সিলেট-৩ (দক্ষিণ সুরমা, ফেঞ্চুগঞ্জ ও বালাগঞ্জ) আসনে দলের মনোনয়নপ্রত্যাশী ছিলেন। দলের প্রতি তাঁর নিষ্ঠা ও একাগ্রতা বিবেচনায় অনেকই মনে করেছিলেন, তিনি আসনটিতে বিএনপির মনোনয়ন পাবেন। তবে এ আসনে দলটি মনোনয়ন দেয় যুক্তরাজ্য বিএনপির সাবেক সভাপতি এম এ মালিককে। গত বছরের ৫ আগস্ট শেখ হাসিনা সরকারের পতনের পর মালিক ১৯ বছর পর দেশে ফিরে মনোনয়ন পেতে তৎপর হন।\n\nকাইয়ুমের কয়েকজন অনুসারী বলছেন, আবদুল কাইয়ুম চৌধুরী সৎ, দক্ষ, দায়িত্বশীল ও জনবান্ধব নেতা হিসেবে কর্মী-সমর্থকদের কাছে গ্রহণযোগ্য। ছাত্রদলের কেন্দ্রীয় কমিটির সাবেক এই দপ্তর সম্পাদক যুবদলের কেন্দ্রীয় কমিটির সাংগঠনিক সম্পাদক ও সহসভাপতি হিসেবেও দায়িত্ব পালন করেন। তিনি সাবেক অর্থ ও পরিকল্পনামন্ত্রী এম সাইফুর রহমানের রাজনৈতিক সচিব হিসেবেও দায়িত্ব পালন করেন। ২০২২ সালের ২৯ মার্চ ভোটের মাধ্যমে তিনি জেলা বিএনপির সভাপতি নির্বাচিত হন। ২০২৩ সালের ২৯ অক্টোবর থেকে ২০২৪ সালের ১২ মার্চ পর্যন্ত সিলেটে বিএনপির আন্দোলন-সংগ্রামের সমন্বয়কারী ও সিলেট বিভাগের সাংগঠনিক দায়িত্বে ছিলেন।\n\nএ ছাড়া বিগত চারদলীয় জোট সরকারের আমলে আবদুল কাইয়ুম চৌধুরী বাংলাদেশ ক্রিকেট বোর্ডের (বিসিবি) পরিচালকও ছিলেন। তিনি বর্তমানে শাহজালাল বিজ্ঞান ও প্রযুক্তি বিশ্ববিদ্যালয়ের সিন্ডিকেট সদস্য। এ ছাড়া গত ত্রয়োদশ জাতীয় সংসদ নির্বাচনে সিলেট জেলার সব কটি সংসদীয় আসনে বিএনপির প্রার্থীদের নির্বাচনী কাজের সমন্বয়কও ছিলেন। এ দায়িত্ব পালনকালে তিনি জেলার সব কটি আসন ঘুরে দলের প্রচার-প্রচারণা চালিয়ে দলের প্রার্থীদের জয় নিশ্চিত করার পেছনে গুরুত্বপূর্ণ ভূমিকা রেখেছেন।\n\nকাইয়ুমের দুজন সমর্থক বলেন, সিটি করপোরেশনের প্রশাসক হিসেবে আবদুল কাইয়ুম চৌধুরীর মতো নিবেদিতপ্রাণ ও কর্মিবান্ধব ব্যক্তিকে নিয়োগ দেওয়ায় দলের সব পর্যায়ের নেতা-কর্মীরা খুব খুশি। পতিত আওয়ামী লীগ সরকারের শাসনামলে প্রতিটি আন্দোলন-সংগ্রামে কাইয়ুম চৌধুরী সামনের সারিতে থেকে নেতৃত্ব দিয়েছেন। গত বছরের ৪ আগস্ট বৈষম্যবিরোধী ছাত্র-জনতার আন্দোলনে নেতৃত্ব দিতে গিয়ে আহতও হন।\n\nপ্রজ্ঞাপনে বলা হয়, স্থানীয় সরকার (সিটি করপোরেশন) (সংশোধন) অধ্যাদেশ, ২০২৪–এর ধারা ২৫ ক–এর উপধারা (১)–এর অনুবৃত্তিক্রমে এই ছয়জনকে করপোরেশন গঠিত না হওয়া পর্যন্ত বা পরবর্তী আদেশ না দেওয়া পর্যন্ত পূর্ণকালীন প্রশাসক হিসেবে নিয়োগ দেওয়া হলো।"
      },
      {
        "title": "যুক্তরাষ্ট্রের সঙ্গে বাণিজ্যচুক্তি পর্যালোচনা দরকার",
        "url": "https://www.prothomalo.com/business/economics/iqp29u5zhp",
        "source": "Prothom Alo",
        "publishedAt": "2026-02-26T00:19:45+06:00",
        "content": "যুক্তরাষ্ট্রের সঙ্গে স্বাক্ষরিত পারস্পরিক বাণিজ্যচুক্তি পর্যালোচনা (রিভিউ) করতে হবে। কারণ, চুক্তির বিভিন্ন ধারা বাংলাদেশের স্বার্থবিরোধী। যুক্তরাষ্ট্রের সুপ্রিম কোর্টও পাল্টা শুল্ক আরোপকে যে অবৈধ আখ্যা দিয়েছেন, সেটিও কাজে লাগানোর চিন্তা করা যায়। এ জন্য কৌশল নির্ধারণ করা জরুরি। তবে কাজটি করতে হবে ধীরে–সুস্থে এবং পরিকল্পিতভাবে।\n\nদেশের বিশিষ্ট শিল্পপতি, ব্যবসায়ী ও গবেষকেরা আজ বুধবার ঢাকায় সচিবালয়ে বাণিজ্য মন্ত্রণালয়ের সঙ্গে বৈঠক করে যুক্তরাষ্ট্রের সঙ্গে হওয়া বাণিজ্যচুক্তি নিয়ে এসব পরামর্শ দিয়েছেন। তাঁদের মতে, যুক্তরাষ্ট্রের তুলা ব্যবহার করলে কীভাবে শূন্য শুল্ক পাওয়া যাবে, তা–ও পরিষ্কার হওয়া দরকার। এমনকি এই চুক্তি কীভাবে হলো, তা-ও খোলাসা করা দরকার।\n\nবৈঠকে সরকারের দিক থেকে বাণিজ্যমন্ত্রী খন্দকার আবদুল মুক্তাদির, বাণিজ্য প্রতিমন্ত্রী মো. শরীফুল আলম ও বাণিজ্যসচিব মাহবুবুর রহমান প্রমুখ উপস্থিত ছিলেন। যুক্তরাষ্ট্রের সুপ্রিম কোর্ট দেশটির প্রেসিডেন্ট ডোনাল্ড ট্রাম্পের আরোপিত পাল্টা শুল্ক অবৈধ ঘোষণা করেছেন। এর জবাবে তিনি নতুন বৈশ্বিক শুল্ক আরোপের নির্দেশ দিয়েছেন প্রথমে ১০ শতাংশ, পরে ১৫ শতাংশ। এই শুল্ক এবং দেশটির সঙ্গে বাংলাদেশের সই করা বাণিজ্যচুক্তি নিয়ে করণীয় কী হবে, তা নিয়েই অংশীজনদের সঙ্গে আজ বৈঠক করা হয়।\n\nবৈঠক শেষে অনুষ্ঠিত সংবাদ সম্মেলনে বাণিজ্যমন্ত্রী বলেন, ‘ব্যবসায়ী প্রতিনিধিদের ডেকেছি। চুক্তিসহ নানা বিষয়ে আলোচনা হয়েছে। কোন খাতের কী সমস্যা, সেগুলো নিয়েও আলোচনা হয়েছে।’\n\nবাণিজ্যমন্ত্রী বলেন, ‘বিদায়ী অন্তর্বর্তী সরকার ৯ ফেব্রুয়ারি যুক্তরাষ্ট্রের সঙ্গে যে পারস্পরিক বাণিজ্যচুক্তি করেছে, সে ব্যাপারেও এখনো বলার মতো অবস্থা তৈরি হয়নি। আমরা দেখছি যে এর পক্ষে-বিপক্ষে কী আছে। একটি চুক্তির পক্ষে-বিপক্ষে দুটি দিক থাকবে, এটাই স্বাভাবিক। আমরা এগুলো পর্যালোচনা করব। এরপর করণীয় ঠিক করব।’\n\nবৈঠকে অংশ নেন ঢাকা চেম্বারের সভাপতি তাসকিন আহমেদ। এরপর যোগাযোগ করা হলে তিনি বলেন, ‘চুক্তি যেহেতু হয়েই গেছে এবং দেশটিও যুক্তরাষ্ট্র, ফলে হুট করে কিছু করা যাবে না। যুক্তরাষ্ট্রের সুপ্রিম কোর্টের রায়ের আগে আমাদের মতো অনেক দেশ একই ধরনের চুক্তি করেছে। আমরা এখন দেখতে পারি যে তারা কী ধরনের প্রতিক্রিয়া দেখাচ্ছে। আমাদের পরিকল্পিতভাবে এগোতে হবে।’\n\nশূন্য শুল্ক নিয়ে ধোঁয়াশা\n\nবৈঠকের পর গবেষণাপ্রতিষ্ঠান সাউথ এশিয়ান নেটওয়ার্ক অন ইকোনমিক মডেলিংয়ের (সানেম) নির্বাহী পরিচালক সেলিম রায়হান প্রথম আলোকে বলেন, ‘এটা সত্যি যে চুক্তিটিতে বাংলাদেশের স্বার্থ পুরোপুরিভাবে সংরক্ষিত হয়নি; বরং এতে কিছু উদ্বেগজনক ধারাও আছে। যুক্তরাষ্ট্রের সুপ্রিম কোর্ট যে রায় দিয়েছেন, তাকে কাজে লাগিয়ে আমরা কোনো সুযোগ নিতে পারি কি না, সেই চেষ্টাও করতে হবে। যুক্তরাষ্ট্রের তুলার ব্যবহার ও বিপরীতে শূন্য শুল্ক নিয়ে বড় ধরনের ধোঁয়াশা আছে। চুক্তি পর্যালোচনা করে এগুলো পরিষ্কার করা দরকার।’\n\nচুক্তি করার প্রক্রিয়া নিয়ে বৈঠকে প্রশ্ন তুলেছেন বলে প্রথম আলোকে জানান সেলিম রায়হান। তিনি বলেন, ‘প্রক্রিয়া নিয়ে কথা বলেছি এ কারণে যে এটা থেকে শিক্ষা নিতে হবে। ভবিষ্যতে একই জাতীয় চুক্তি করার ক্ষেত্রে যেন প্রশ্ন না ওঠে, সেটা হচ্ছে চাওয়া।’\n\nসংবাদ সম্মেলনে বাণিজ্যমন্ত্রী আরও বলেন, ‘যুক্তরাষ্ট্রের এ বিষয়টি এখনো বিকাশমান। দেশটির সর্বোচ্চ আদালত আগের ধার্য করা শুল্কের ব্যাপারে না ঘোষণা করেছেন। আমরা বিভিন্ন মাধ্যমে শুধু ঘোষণা শুনেছি, সরকারি পর্যায়ে লিখিত কিছু পাইনি।’ যুক্তরাষ্ট্রের আইন অনুযায়ী, ১৫০ দিনের মধ্যে দেশটির কংগ্রেসের কাছ থেকে অনুমোদন নিতে হবে। আর বাদ বাকি যা, আমরা টিভিতে দেখেছি।’\n\nচুক্তি কি তড়িঘড়ি করা হয়েছিল\n\nঅন্তর্বর্তী সরকার যুক্তরাষ্ট্রের সঙ্গে বাণিজ্যচুক্তির বিষয়গুলো গোপন করেছে ও তড়িঘড়ি করে চুক্তি করেছে কি না—সাংবাদিকদের এমন প্রশ্নের জবাবে বাণিজ্যমন্ত্রী বলেন, ‘চুক্তির আলোচনার সময় নন-ডিসক্লোজার অ্যাগ্রিমেন্ট (এনডিএ) ছিল, তবে এ চুক্তিতে সংবেদনশীল বিষয় ছিল। যাদের সঙ্গে চুক্তি, দেশটাও আমাদের জন্য অনেক সংবেদনশীল। ফলে নানা কারণেই এই পরিস্থিতিতে কোনো অনাকাঙ্ক্ষিত মন্তব্য করা ঠিক হবে না।’\n\nবৈঠকের পর বাংলাদেশ নিট পোশাক উৎপাদক ও রপ্তানিকারক সমিতির (বিকেএমইএ) সভাপতি মোহাম্মদ হাতেম প্রথম আলোকে বলেন, ‘যুক্তরাষ্ট্রের সঙ্গে বাণিজ্যচুক্তির একটা ভালো দিক হচ্ছে দেশটির তুলা ব্যবহার করে উৎপাদিত তৈরি পোশাক রপ্তানিতে পাল্টা শুল্ক শূন্য হবে। এ জন্য কী কী শর্ত মানতে হবে, সেটি জানা দরকার। তৈরি পোশাক খাতের জন্য মার্কিন চুক্তি যদি দেশের জন্য ভালো না হয়, তাহলে সেটি পুনর্বিবেচনা করার অনুরোধ করেছি বৈঠকে।’\n\nবৈঠকে আরও যাঁরা অংশ নিয়েছেন\n\nবৈঠকে এফবিসিসিআইয়ের প্রশাসক আবদুর রহিম খান ও সাবেক সভাপতি মীর নাসির হোসেন, বিজিএমইএর সভাপতি মাহমুদ হাসান খান, মেট্রো চেম্বারের সভাপতি কামরান টি রহমান, বিটিএমএর সভাপতি শওকত আজিজ রাসেল, বাংলাদেশ চেম্বারের সভাপতি আনোয়ার-উল-চৌধুরী, ওষুধ শিল্প সমিতির সভাপতি আবদুল মুক্তাদির, সিরামিক উৎপাদক ও রপ্তানিকারক সমিতির সভাপতি মইনুল ইসলাম, হিমায়িত খাদ্য রপ্তানিকারক সমিতির সভাপতি মোহাম্মদ শাহজাহান চৌধুরী প্রমুখ।\n\nআরও উপস্থিত ছিলেন মেঘনা গ্রুপের চেয়ারম্যান মোস্তফা কামাল, ট্রান্সকম গ্রুপের প্রধান নির্বাহী কর্মকর্তা (সিইও) সিমিন রহমান, সিটি গ্রুপের পরিচালক শম্পা রহমান, সেন্টার ফর পলিসি ডায়ালগের (সিপিডি) নির্বাহী পরিচালক ফাহমিদা খাতুন, রিসার্চ অ্যান্ড পলিসি ইন্টিগ্রেশন ফর ডেভেলপমেন্টের (র‍্যাপিড) চেয়ারম্যান এম এ রাজ্জাক প্রমুখ।\n\nদ্রব্যমূল্য ও চাঁদাবাজি প্রসঙ্গ\n\nবর্তমান দ্রব্যমূল্য পরিস্থিতি নিয়ে মন্ত্রী বলেন, বাণিজ্য মন্ত্রণালয় যেসব পণ্য আমদানি তদারকি করে, সেগুলোর দাম বাজারে স্বাভাবিক রয়েছে। তবে কিছু পণ্য একসঙ্গে অনেকে কেনার কারণে দাম বেড়েছে। সেগুলো অবশ্য সবজিজাতীয়। তিনি বলেন, রমজানের শুরুতে অনেকে একসঙ্গে এক মাসের বাজার করেন। বিক্রেতারাও পরিস্থিতি ও শূন্যতার সুযোগ নেন। ৪০-৫০ টাকার লেবু ১২০ টাকা হয়ে গেছে ওই পরিস্থিতিতে। এরপর কিন্তু ঠিকই আবারও আগের দামে ফিরে এসেছে।\n\nচাঁদাবাজি–সংক্রান্ত এক প্রশ্নের জবাবে মন্ত্রী সাংবাদিকদের বলেন, ‘চাঁদাবাজি বন্ধে এত দিন বিভিন্ন সরকার আশ্বাস দিলেও কাজ হয়নি। অপেক্ষা করুন, আমরা কাজ করে দেখাব।’"
      },
      {
        "title": "উচ্চ বা নিম্ন সুদহার, দুটোই ব্যাংকের জন্য খারাপ",
        "url": "https://www.prothomalo.com/business/bank/5zh8tqo68s",
        "source": "Prothom Alo",
        "publishedAt": "2026-02-26T00:16:33+06:00",
        "content": "উচ্চ সুদহার কিংবা নিম্ন সুদহার, দুটোই ব্যাংক খাতের জন্য খারাপ। কারণ, সুদহার কমে গেলে ব্যাংকের আয় কমে যায়। আবার সুদহার বেড়ে তাতে ঋণ খারাপ হয়ে যাওয়ার ঝুঁকি বেড়ে যায়। বাংলাদেশ ইনস্টিটিউট অব ব্যাংক ম্যানেজমেন্ট (বিআইবিএম) আয়োজিত এক সেমিনারে এ কথা বলেন বক্তারা।\n\nরাজধানীর মিরপুরে বিআইবিএম মিলনায়তনে আজ বুধবার সকালে ‘মুদ্রানীতি ও ব্যাংকের সম্পৃক্ততা’ শীর্ষক এ সেমিনার অনুষ্ঠিত হয়। সেমিনারে সভাপতিত্ব করেন বিআইবিএমের মহাপরিচালক মো. এজাজুল ইসলাম। বিশেষ অতিথি ছিলেন বাংলাদেশ ব্যাংকের সদ্য বিদায়ী গভর্নর আহসান এইচ মনসুরের উপদেষ্টা মো. আহসান উল্লাহ। সেমিনারে মূল প্রবন্ধ উপস্থাপন করেন বাংলাদেশ ব্যাংকের নির্বাহী পরিচালক (গবেষণা) মোহাম্মাদ সালাউদ্দিন নাসের। আলোচনায় বক্তারা মুদ্রানীতির বাস্তব প্রয়োগ, ব্যাংকগুলোর ঝুঁকি ব্যবস্থাপনা, ঋণপ্রবাহ ও সামষ্টিক অর্থনৈতিক স্থিতিশীলতার ওপর তার প্রভাবের বিভিন্ন দিক তুলে ধরেন।\n\nআলোচনায় অংশ নিয়ে বাংলাদেশ ব্যাংকের প্রধান অর্থনীতিবিদ অধ্যাপক আকন্দ মোহাম্মদ আখতার হোসেন বলেন, মুদ্রানীতি এককভাবে কাজ করে না। এটাকে রাজস্ব নীতি, বাণিজ্য নীতি ও মুদ্রা বিনিময় হার নীতির সঙ্গে কাজ করতে হয়। সুদের হার বেশি বা কম উভয়ই ব্যাংকের জন্য খারাপ বলে মন্তব্য করেন তিনি। সুদের হার কত হওয়া উচিত—এমন প্রশ্নের জবাবে আকন্দ মোহাম্মদ আখতার হোসেন বলেন, যদি মূল্যস্ফীতির হার ৫ শতাংশ হয়, তবে ব্যাংকঋণের সুদের হার ৮ শতাংশ হতে পারে। বিশ্ববাজারে পণ্যের দাম বাড়লে, সেটা ব্যবস্থাপনার জন্য বিনিময় হার একটি বিশেষ ব্যবস্থা হিসেবে কাজ করে বলেও জানান তিনি।\n\nসেমিনারে সভাপতির বক্তব্যে বিআইবিএমের মহাপরিচালক মো. এজাজুল ইসলাম বলেন, ‘সুদহারের সঙ্গে বিনিয়োগের তেমন কোনো সম্পর্ক নেই; বরং গ্যাস-বিদ্যুৎসহ অন্যান্য সুবিধার বিষয়গুলো বিনিয়োগের সঙ্গে বেশি যুক্ত। অতীতে আমরা দেখেছি, ঋণের সুদ একক অঙ্কে নামিয়ে আনার পরও খুব বেশি বিনিয়োগ বাড়েনি।’ সংকোচনমূলক মুদ্রানীতির প্রভাব পড়তেও কিছুটা সময় লাগে বলে জানান তিনি।\n\nনির্বাচিত সরকার আসায় আমদানি আরও বাড়বে বলে মনে করছেন মো. এজাজুল ইসলাম। তিনি বলেন, আমদানি বাড়লে বিনিময় হারের ওপর চাপ পড়বে। তবে রিজার্ভ ভালো থাকায় এ চাপ মোকাবিলা করা কঠিন হবে না। তবে আমদানি কতটা বাড়বে, সেটাই এখন দেখার বিষয়।\n\nব্যাংক খাতে ৩৬ শতাংশ খেলাপি ঋণ দেশের অর্থনীতির জন্য বহনযোগ্য নয় বলে মন্তব্য করেছেন বাংলাদেশ ব্যাংকের সাবেক নির্বাহী পরিচালক ও বিআইবিএমের সদস্য মো. জুলহাস উদ্দিন। তিনি বলেন, এত বিশাল ঋণখেলাপির চিত্র কার্পেটের নিচে রাখাই ভালো ছিল। আর এখনকার মূল্যস্ফীতি সরবরাহব্যবস্থার কারণে হচ্ছে, এটার সঙ্গে মুদ্রানীতির সম্পর্ক নেই। তাই মুদ্রানীতি দিয়ে এটা নিয়ন্ত্রণের চেষ্টা সঠিক পদক্ষেপ কি না, সে প্রশ্ন আছে।"
      },
      {
        "title": "ধার করা ১০০০ টাকা নিয়ে টিসিবির ট্রাক খুঁজছিলেন মনসুর আলী",
        "url": "https://www.prothomalo.com/business/economics/wjwx5am3f1",
        "source": "Prothom Alo",
        "publishedAt": "2026-02-25T23:28:32+06:00",
        "content": "রাজধানীর মোহাম্মদপুরের বাসিন্দা মনসুর আলীর বাসায় দুই দিন ধরে রান্নার তেল ও চিনি নেই। রোজার শুরুতে আনা কমদামি খেজুরও গতকাল (মঙ্গলবার) ইফতারির সময় শেষ হয়ে গেছে। পণ্য তিনটি কিনতে আজ বুধবার সকাল নয়টা থেকে পকেটে এক হাজার টাকা নিয়ে ট্রেডিং করপোরেশন অব বাংলাদেশের (টিসিবি) ভ্রাম্যমাণ ট্রাক খুঁজছিলেন তিনি। কারণ, টিসিবির ট্রাকে কিছুটা কম দামে পণ্য কেনা যায়।\n\nআজ বেলা ১১টায় মোহাম্মদপুর রেসিডেনসিয়াল কলেজের পাশের রাস্তায় টিসিবির একটি ট্রাক আসে। কয়েকটি জায়গায় ঘুরে আধা ঘণ্টা পরে সেখানে এসে লাইনে দাঁড়ান মনসুর। প্রায় সাড়ে চার ঘণ্টা লাইনে দাঁড়িয়ে থেকে পণ্য কেনার সুযোগ পান তিনি।\n\nবিকেল চারটার দিকে পণ্য হাতে পেয়ে মনসুর আলী প্রথম আলোকে বলেন, ‘বাসায় তেল, চিনি, খেজুর শেষ হয়ে গেছে। আজ কেনাই লাগত। এ জন্য এক হাজার টাকা ধার করে বের হয়েছিলাম। বাইরে থেকে কিনলে পুরো টাকাটাই লাগত। টিসিবির ট্রাক থেকে পণ্য কেনায় সাড়ে ৩০০ টাকার মতো বেঁচে গেছে। এই টাকা দিয়ে ইফতারের কিছু সামগ্রী কিনতে পারব।’\n\nরাজধানীর মোহাম্মদপুরের একটি কলেজে মালির চাকরি করেন মনসুর আলী। মাসে বেতন পান সাকল্যে ২২ হাজার টাকা। চারজনের সংসার তাঁর একার আয়ে চলে। এর মধ্যে দুই সন্তানের লেখাপড়ার খরচও রয়েছে। মাঝেমধ্যে গ্রামের বাড়ি থেকে বিভিন্ন কৃষিপণ্য আনেন। তাতে সামান্য অর্থ সাশ্রয় হয়। তারপরও বেতনের টাকায় সব খরচ মেটে না। এ জন্য মাঝেমধ্যে টিসিবির ট্রাক থেকে ভর্তুকি মূল্যের পণ্য কেনেন তিনি।\n\nমনসুর আলী বলেন, ‘টিসিবির লাইনে দাঁড়ানো ছাড়া তো কোনো উপায় দেখি না। সকাল থেকে অপেক্ষা করে ছিলাম, কখন গাড়ি আসবে। যখন ট্রাকের দেখা পাই, ততক্ষণে দুই শ জনের লাইন হয়ে গেছে। তারপরও খুশি যে শেষ পর্যন্ত কিনতে পেরেছি। না হয় বিকেলে বাজার থেকে বেশি টাকায় এসব পণ্য কিনতে হতো।’\n\nরান্নার তেলের চাহিদা বেশি\n\nটিসিবির ট্রাক থেকে একজন ক্রেতা সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি, এক কেজি ছোলা ও আধা কেজি খেজুর কিনতে পারেন। এর মধ্যে প্রতি লিটার সয়াবিন তেলের দাম রাখা হচ্ছে ১১৫ টাকা। এ ছাড়া প্রতি কেজি চিনি ৮০ টাকা, মসুর ডাল ৭০ টাকা, ছোলা ৬০ টাকা এবং আধা কেজি খেজুরের দাম ৮০ টাকা। সব মিলিয়ে এসব পণ্য কিনতে একজনের লাগে ৫৯০ টাকা। বাজার থেকে সমপরিমাণ পণ্য কিনতে প্রায় ৯৫০ টাকা লাগে। অর্থাৎ, প্রায় ৩৫০ টাকা সাশ্রয় হয়।\n\nতবে টিসিবির এসব পণ্যের মধ্যে সবচেয়ে বেশি চাহিদা দেখা গেছে সয়াবিন তেলের। আজ রাজধানীর তিনটি স্থানে টিসিবির পণ্য নিতে আসা ১৫ জন ক্রেতার সঙ্গে কথা বলেন প্রথম আলোর এ প্রতিবেদক। তাঁদের মধ্যে ১১ জনই জানিয়েছেন, তাঁরা মূলত সয়াবিন তেল কিনতে এখানে এসেছেন। বাজারে দুই লিটার সয়াবিন তেলের দাম ৩৯০ টাকা। টিসিবির ট্রাক থেকে কিনতে লাগে ২৩০ টাকা।\n\nআজ সকালে মোহাম্মদপুরে সূচনা কমিউনিটি সেন্টারের সামনে টিসিবির পণ্য কিনতে আসেন গৃহিণী লক্ষ্মী রানী রায়। তিনি বলেন, ‘বাজার থেকে অন্যান্য পণ্য কিনে পোষানো যায়। কিন্তু সয়াবিন তেলের দাম অনেক বেশি। এখানে মূলত সয়াবিন তেল নিতেই এসেছি। সঙ্গে অন্যান্য পণ্যও কিনছি।’\n\nফ্যামিলি কার্ড নিয়ে আগ্রহ\n\nটিসিবি জানিয়েছে, সারা দেশে মোট ৪৫০টি ভ্রাম্যমাণ ট্রাকের মাধ্যমে প্রতিদিন নিম্ন আয়ের মানুষের জন্য পণ্য বিক্রি করছে সংস্থাটি। এভাবে ট্রাক সেলের মাধ্যমে ২০ দিনে প্রায় ৩৫ লাখ ভোক্তার কাছে ২৩ হাজার টন পণ্য বিক্রি করা হবে। সূচনা কমিউনিটি সেন্টারের সামনে পণ্য বিক্রি করা টিসিবির সরবরাহকারী (ডিলার) মো. মোসলেমউদ্দিন বলেন, প্রতিটি ট্রাকে ৪০০ জনের জন্য পণ্য থাকে। কিন্তু পণ্য নিতে এর চেয়ে অনেক বেশি মানুষ লাইনে দাঁড়ান।\n\nনিম্ন আয়ের মানুষদের জন্য টিসিবির ট্রাক সেল ও ফ্যামিলি কার্ডের মতো সামাজিক সুরক্ষা কর্মসূচির আওতা বাড়ানোর পরামর্শ দেন অর্থনীতিবিদেরা। সদ্য সরকারে আসা দল বিএনপি তাদের নির্বাচনী ইশতেহারে চার কোটি পরিবারকে ‘ফ্যামিলি কার্ড’ দেওয়ার কথা বলেছে। টিসিবির ট্রাকের পেছনে দাঁড়ানো মানুষেরা জানান, তাঁদের মতো সীমিত ও নিম্ন আয়ের মানুষদের যেন আগে ফ্যামিলি কার্ড দেওয়া হয়।\n\nষাটোর্ধ্ব মনোয়ারা বেগমের স্বামী মারা গেছেন করোনা মহামারির সময়। এখন তিনি আগারগাঁওয়ে রাস্তার পাশে ভাত বিক্রি করেন। কিন্তু রোজার কারণে তা একপ্রকার বন্ধ রয়েছে। এর ফলে ধারদেনা করেই তাঁকে চলতে হচ্ছে। সকালে পরিচিত একজনের কাছ থেকে জেনে টিসিবির ট্রাকের জন্য আসেন তিনি। মনোয়ারা বেগম বলেন, ‘আগে যহন (টিসিবির) ফ্যামিলি কার্ড দিছিল, তহনও পাই নাই। এহন শুনছি, নতুন ফ্যামিলি কার্ড দেবে। এটা পেলে আমার খুব উপকার হবে।’\n\nবিএনপির ইশতেহারে থাকা ফ্যামিলি কার্ডের মাধ্যমে প্রতি মাসে আড়াই হাজার টাকা অথবা সমমূল্যের নিত্যপণ্য দেওয়া হবে। রাজধানীর কলেজগেটে টিসিবির পণ্য কিনতে আসা তাহমিনা আক্তার বলেন, ‘টাকা দিলে কোনো না কোনোভাবে খরচ হয়ে যায়। আমাদের টাকার চেয়ে পণ্য দিলেই বেশি উপকার হবে।’"
      },
      {
        "title": "ডিজিটাল দুনিয়ায় জেন–জি: ব্যাংক কার্ড যেভাবে হয়ে উঠছে ‘মানিব্যাগ’",
        "url": "https://www.prothomalo.com/business/k8j1e53z4b",
        "source": "Prothom Alo",
        "publishedAt": "2026-02-25T19:17:20+06:00",
        "content": "যাদের জন্ম ১৯৯৭ থেকে ২০১২ সালের মধ্যে, তারা ‘জেনারেশন জেড’ বা ‘জেন–জি’ হিসেবে পরিচিত। মিলেনিয়ালদের পরের এই প্রজন্ম ইন্টারনেটের সঙ্গে বেড়ে উঠেছে। এই বয়সী তরুণ–তরুণীদের আধুনিক জীবনযাত্রার বড় একটা অংশজুড়ে রয়েছে ‘প্লাস্টিক মানি’ বা ব্যাংক কার্ড। মানিব্যাগে টাকা রাখার চেয়ে একটা কার্ডে পুরো পৃথিবী পকেটে নিয়ে ঘোরাটাই তাদের কাছে স্বস্তির ও নিরাপদ। কেনাকাটা থেকে শুরু করে যেকোনো ধরনের পেমেন্ট—ক্যাশ গোনার ঝামেলা এড়িয়ে ব্যাংক কার্ডেই তাদের নির্ভরতা।\n\nপ্রযুক্তিবান্ধব প্রজন্মের ‘স্মার্ট’ লেনদেন\n\nজেন–জিরা স্বভাবে ও কাজে বেশ চটপটে। ইন্টারনেট ও অত্যাধুনিক প্রযুক্তির ব্যবহারে তারা বেশি স্বাচ্ছন্দ্য। সময়ের সঠিক ব্যবহার আর দ্রুত সব কাজ সারতে চাওয়া এই প্রজন্মের কাছে কার্ড এখন শুধু লেনদেনের মাধ্যম নয়; বরং যেকোনো জরুরি প্রয়োজনে দ্রুত সমাধান পাওয়ার এক বড় ভরসা, যা স্মার্ট বিনিয়োগ হিসেবেও প্রতিনিয়ত হয়ে উঠছে অপরিহার্য।\n\nবাজার বিশ্লেষকদের মতে, এই প্রজন্মের তরুণেরা এখন আর ব্যাংকের লাইনে দাঁড়িয়ে সময় নষ্ট করতে রাজি নন। তাঁরা চান, সব হবে চোখের পলকে। স্মার্টফোনের অ্যাপ দিয়ে নিজের খরচ নিয়ন্ত্রণ করা আর কেনাকাটায় ক্যাশব্যাক বা ডিসকাউন্টের মতো সুবিধার কারণে কার্ডের দিকে বেশি ঝুঁকছেন তাঁরা। কেবল ফ্যাশন নয়; বরং আর্থিক শৃঙ্খলা বজায় রাখতেও জেন–জিরা নগদ টাকার বদলে কার্ড ব্যবহারকেই বেশি কার্যকর ও সময়–সাশ্রয়ী বলে মনে করছে।\n\nপ্রজন্মের সীমানা ছাড়িয়ে ডিজিটাল বিপ্লব\n\nবেড়ে ওঠার শুরু থেকেই ইন্টারনেট ব্যবহারের অবাধ সুবিধা পেয়েছে জেন–জিরা। ফলে ব্যাংকিং খাতের নতুন সব উদ্ভাবন, স্মার্ট কার্ড থেকে শুরু করে বায়োমেট্রিক ফিচার—সবকিছুর সুফল সবচেয়ে বেশি ভোগ করছে এই প্রজন্ম। বিশেষজ্ঞরা বলছেন, প্রযুক্তিবিমুখ আগের প্রজন্মকেও ডিজিটাল ব্যাংকিং ও এআইয়ের দুনিয়ায় অভ্যস্ত করতে তারা ভূমিকা রাখছে। তাদের হাত ধরেই পরিবারের মিলেনিয়াল বা তারও আগের প্রজন্ম ধীরে ধীরে স্মার্ট কার্ড বা পিনবিহীন লেনদেনে আগ্রহী ও অভ্যস্ত হয়ে উঠছে।\n\nআন্তর্জাতিক পেমেন্ট জায়ান্ট মাস্টারকার্ডের চিফ প্রোডাক্ট অফিসার জর্ন ল্যাম্বার্টের মতে, বর্তমান সময়ের গ্রাহকেরা সবকিছুর নিয়ন্ত্রণ নিজের হাতে রাখতে পছন্দ করেন। প্রতিষ্ঠানটির সাম্প্রতিক এক বার্তায় তিনি উল্লেখ করেন, পরিবর্তনের এই ধারায় জেন–জি হয়তো পথ দেখাচ্ছে, তবে ব্যক্তিগত পছন্দের এই চাহিদা এখন সব প্রজন্মের মধ্যে ছড়িয়ে পড়ছে।\n\nল্যাম্বার্টের কথার প্রতিফলন হিসেবেই দেখা যাচ্ছে, বড় কোনো সামাজিক পরিবর্তনের মতো ব্যাংকিং খাতের পরিবর্তনেও জোরালো ভূমিকা রাখছে জেন–জিরা।\n\nপ্রযুক্তির মেলবন্ধনে আগামী দিনের ব্যাংকিং\n\nআর্থিক খাতে ডিজিটাল এই রূপান্তর কেবল লেনদেনের মাধ্যম পরিবর্তন করেনি, সঙ্গে বদলে দিয়েছে আমাদের জীবনযাত্রার ধরনও। জেনারেশন জেডের হাত ধরে শুরু হওয়া এই বিপ্লব এখন আর নির্দিষ্ট কোনো বয়সের ফ্রেমে বন্দী নেই। এটি হয়ে উঠেছে অন্তর্ভুক্তিমূলক এক আধুনিক সমাজব্যবস্থার ভিত্তি। প্রযুক্তির এই সহজলভ্যতা আর নিরাপত্তার মিশেলে আগামী দিনের ব্যাংকিং হবে আরও বেশি মানবিক ও ব্যক্তিগত, এমনটিই অভিমত সংশ্লিষ্ট ব্যক্তিদের।\n\nএই পরিবর্তনের মূল লক্ষ্য হলো, প্রযুক্তি যেন মানুষের দাস না হয়ে বরং অকৃত্রিম বন্ধু হয়ে ওঠে। যার মাধ্যমে পুরো পৃথিবী চলে আসবে হাতের মুঠোয়। এই ডিজিটাল সেতুবন্ধই ইঙ্গিত দিচ্ছে, সামনের দিনগুলোয় ব্যাংকিং হবে আরও স্মার্ট, আরও সাহসী।"
      },
      {
        "title": "শাহীনের ব্যাট রপ্তানি হচ্ছে ১৪ দেশে",
        "url": "https://www.prothomalo.com/business/%E0%A6%89%E0%A6%A6%E0%A7%8D%E0%A6%AF%E0%A7%8B%E0%A6%95%E0%A7%8D%E0%A6%A4%E0%A6%BE/lt0pdowi2j",
        "source": "Prothom Alo",
        "publishedAt": "2025-06-27T12:17:07+06:00",
        "content": "রাজশাহীর এমকেএস স্পোর্টস তৈরি করছে আন্তর্জাতিক মানের ক্রিকেট ব্যাট। আন্তর্জাতিক ক্রিকেট কাউন্সিল (আইসিসি) ক্রিকেট ব্যাট তৈরির অনুমোদন পেয়েছে এমকেএস স্পোর্টস। রাজশাহী নগরীর বারো রাস্তার মোড় এলাকায় গড়ে তোলা হয়েছে এমকেএস স্পোর্টস নামের ক্রিকেট ব্যাট তৈরির কারখানা। ২০০৪ সাল থেকে ক্রিকেট ব্যাটের প্রকৌশল নিয়ে কাজ করছেন রাজশাহীর ছেলে হুসাইন মোহাম্মদ আফতাব শাহীন। পরবর্তী সময়ে তাঁর সঙ্গে যুক্ত হন ইমরুল কায়েস ও মেহদী হাসান মিরাজ। দেশ-বিদেশের ক্রিকেটারদের হাতে এই প্রতিষ্ঠানের ব্যাট শোভা পাচ্ছে। এই প্রতিষ্ঠানে ৬০ জনের বেশি কর্মী কাজ করছেন। ১৪টি দেশে রপ্তানি হচ্ছে এখনকার ব্যাট।\n\n২০২৪ সালে এমকেএস স্পোর্টসের আনুষ্ঠানিক যাত্রা শুরু হয়। ‘ব্যাট-ডক্টর’ হিসেবে শাহীনের অভিজ্ঞতা রয়েছে টেন্ডুলকার-বিরাট কোহলির মতো তারকাদের ব্যাট নিয়েও কাজ করার। ‘মেড ইন বাংলাদেশ’ লেখা ব্যাট নিয়ে এখন বাংলাদেশের ক্রিকেটারসহ বিভিন্ন দেশের ক্রিকেটাররা মাঠে নামছেন। বাংলাদেশের ক্রীড়াসংশ্লিষ্ট খাতকে কেন্দ্র করে ক্ষুদ্র ও মাঝারি শিল্পের বিকাশ ঘটছে। দেশে প্রতিবছর পার্শ্ববর্তী দেশগুলো থেকে ১০–১২ লাখ ব্যাট বাংলাদেশে আমদানি করা হয়। এই বাজারের আকার ১৫০ থেকে ২০০ কোটি টাকা। সেই খাতে দেশের তরুণ ক্ষুদ্র ও মাঝারি উদ্যোক্তারা কাজ করছেন। এমনই এক প্রতিষ্ঠান এমকেএস স্পোর্টস।"
      },
      {
        "title": "এলডিসি উত্তরণ পেছানো কতটা বাস্তবসম্মত",
        "url": "https://www.prothomalo.com/business/economics/ns6wf6tbue",
        "source": "Prothom Alo",
        "publishedAt": "2025-08-17T08:00:00+06:00",
        "content": "স্বল্পোন্নত দেশের (এলডিসি) তালিকা থেকে বাংলাদেশের উত্তরণের নির্ধারিত সময়সীমা পিছিয়ে দেওয়ার দাবি তুলেছেন ব্যবসায়ীরা। তাঁদের দাবি, এই মুহূর্তে এলডিসি থেকে উত্তরণ হলে রপ্তানি খাতসহ নানা খাতে নেতিবাচক প্রভাব পড়বে। সম্প্রতি এক সেমিনারে দেশের শীর্ষ ব্যবসায়ীরা এই দাবি করেন।\n\nব্যবসায়ীদের এই দাবির পর এলডিসি উত্তরণের বিষয়টি নতুন করে আবারও আলোচনায় এসেছে। এলডিসি উত্তরণের সময় পেছানো কতটা যৌক্তিক ও বাস্তবসম্মত, তা নিয়ে নানা মতামত দেখা দিয়েছে। সরকারের পক্ষ থেকে সময় বৃদ্ধির আবেদন করার জন্য কী কী যৌক্তিক কারণ আছে, সরকার চাইলেই কি সময় পেছাতে পারবে—এমন প্রশ্ন সামনে এসেছে। কারণ, গত মার্চে অন্তর্বর্তী সরকারের উপদেষ্টা পরিষদ ২০২৬ সালে এলডিসি থেকে উত্তরণের সিদ্ধান্ত নিয়েছে।\n\nগত আট বছরের নানা প্রক্রিয়া ও একাধিক মূল্যায়ন শেষে ২০২৬ সালের ২৪ নভেম্বর এলডিসি থেকে বের হবে বাংলাদেশ—এমন সিদ্ধান্ত জাতিসংঘের। সেই হিসাবে এলডিসি থেকে উত্তরণে বাংলাদেশের সামনে সময় আছে ১৫ মাসের কিছুটা বেশি। এই সময়ে এসে উত্তরণের সময় পিছিয়ে দেওয়ার দাবি উঠেছে।\n\nতবে নির্ধারিত সময়েই এলডিসি উত্তরণ হবে বলে গতকাল প্রথম আলোকে জানিয়েছেন প্রধান উপদেষ্টার বিশেষ সহকারী (অর্থ মন্ত্রণালয়) আনিসুজ্জামান চৌধুরী। তিনি প্রথম আলোকে বলেন, ‘এলডিসি থেকে উত্তরণ নির্ধারিত সময়েই হবে। ব্যবসায়ীদের সঙ্গে বহুবার বৈঠক করেছি। অনেকের কারখানা পরিদর্শনও করেছি। বৈঠক থেকে বেরিয়ে তাঁরা অন্য কথা বলেন। এখন প্রশ্ন হচ্ছে, তিন বছর পিছিয়ে গেলে এবং নির্বাচিত সরকার দায়িত্বে এলে কি বিদ্যুৎ সমস্যা, যানজট সমস্যা ইত্যাদি সমাধান হয়ে যাবে? বৈশ্বিক রাজনীতি এখন খুবই টালমাটাল—এটা মাথায় রেখে আমাদের রেখে কাজ করতে হবে।’\n\nজাতিসংঘের অর্থনৈতিক ও সামাজিক পরিষদের (ইকোসক) কমিটি ফর ডেভেলপমেন্ট পলিসিতে (সিডিপি) সদস্য হিসেবে দীর্ঘদিন ধরে কাজ করছেন গবেষণাপ্রতিষ্ঠান সেন্টার ফর পলিসি ডায়ালগের (সিপিডি) সম্মাননীয় ফেলো দেবপ্রিয় ভট্টাচার্য। তিনি বাংলাদেশের এলডিসি উত্তরণ প্রক্রিয়ার সঙ্গে নিবিড়ভাবে সম্পৃক্ত। এ বিষয়ে দেবপ্রিয় ভট্টাচার্য প্রথম আলোকে বলেন, ‘এলডিসি উত্তরণের সময় পেছানোর জন্য বাংলাদেশের যৌক্তিক কারণ থাকতে হবে। আট বছর সময় পাওয়ার পরও প্রস্তুত নয়—এই কারণ দেখিয়ে সময় পেছানো যাবে না। সম্প্রতি এক সেমিনারে একজন বিশেষজ্ঞ অ্যাঙ্গোলা ও মিয়ানমারের এলডিসি উত্তরণ পেছানোর কারণ সম্পর্কে যথাযথ তথ্য দেননি। আসল তথ্য হলো—তেলের দাম পড়ে যাওয়ায় অ্যাঙ্গোলার আর্থসামাজিক সূচক পড়ে যায়। আর মিয়ানমারের উত্তরণ সিডিপি নিজেই পিছিয়ে দেয়। কারণ, এই সিদ্ধান্তের দুই সপ্তাহ আগে সেখানে সামরিক ক্যু হয়।’\n\nদেবপ্রিয় ভট্টাচার্য বলেন, বাংলাদেশের এখন সব মনোযোগ দেওয়া উচিত মসৃণ উত্তরণ কৌশলে (এসটিএস)। এ জন্য শিল্প উৎপাদক, ওষুধ খাত ও কৃষি খাতের উদ্যোক্তাদের সবাইকে সঙ্গে নিয়ে কাজ করা উচিত। তিনটি বিষয়ে বেশি মনোযোগ দেওয়া দরকার। এগুলো হলো— এক. অর্থনীতিতে বৈচিত্র্য আনা; দুই. শ্রম ও উৎপাদনশীলতা বৃদ্ধি; তিন. প্রাতিষ্ঠানিক সক্ষমতা বৃদ্ধি।\n\nসময় পেছাতে কী করতে হবে\n\n২০১৮ সালে বাংলাদেশ এলডিসি থেকে উত্তরণপ্রক্রিয়ায় প্রবেশ করে। সাধারণত ৬ বছরে এ প্রক্রিয়া শেষ হয়। কিন্তু কোভিডের কারণে বাংলাদেশসহ অন্য দেশকে আরও দুই বছর সময় দেওয়া হয়।\n\nগত ১৩ মার্চ অন্তর্বর্তী সরকারের উপদেষ্টা পরিষদে সিদ্ধান্ত হয়, ২০২৬ সালে নির্ধারিত সময়েই বাংলাদেশের এলডিসি থেকে উত্তরণ ঘটবে। এ নিয়ে একটি কমিটিও গঠন করা হয়। এখন এলডিসি উত্তরণ পেছাতে হলে উপদেষ্টা পরিষদের সিদ্ধান্ত বদলাতে হবে।\n\nজানা গেছে, এলডিসি উত্তরণ পেছানোর আবেদনের দুটি প্রক্রিয়া আছে। প্রথম প্রক্রিয়াটি হলো, সরকারপ্রধানকে সরাসরি ইকোসকের সিডিপির প্রধানের কাছে চিঠি লিখতে হবে। চিঠিতে যৌক্তিক কারণ দেখাতে হবে যে নির্দিষ্ট এক বা একাধিক নতুন ও অপ্রত্যাশিত কারণে বাংলাদেশের অর্থনৈতিক ও সামাজিক সূচকগুলো নিয়ন্ত্রণের বাইরে চলে গেছে। এখন উত্তরণ পেছানো ছাড়া আর বিকল্প নেই। বাংলাদেশের আবেদন পেলে সিডিপি একটি মূল্যায়ন করবে এবং এই মূল্যায়নের ওপর পেছানোর বিষয়টি নির্ভর করবে। দ্বিতীয় উপায়টি হলো, বাংলাদেশ সরাসরি জাতিসংঘ সাধারণ পরিষদে আবেদন করতে পারে। তখন সাধারণ পরিষদই সিদ্ধান্ত নেবে। সে ক্ষেত্রে জাতিসংঘের সাধারণ পরিষদে ভূমিকা রাখতে পারে এমন শক্তিশালী দেশের সহায়তা লাগবে এবং যৌক্তিক কারণ দেখাতে হবে।\n\nগত বছরের আগস্টে বাংলাদেশে গণ-অভ্যুত্থানের মাধ্যমে রাজনৈতিক পটপরিবর্তন হয়। এরপর অর্থনীতিতে কিছু সংস্কার হয়েছে। তবে এক বছরে মোট দেশজ উৎপাদনের (জিডিপি) প্রবৃদ্ধি হয়েছে, রপ্তানি ও প্রবাসী আয় বেড়েছে। ব্যাংক খাতেও কিছু সংস্কার হয়েছে, যার ইতিবাচক প্রভাব পড়েছে ওই খাতে। মূল্যস্ফীতি কমেছে। সরকারের নীতিনির্ধারকদের তরফ থেকে দাবি করা হচ্ছে, বাংলাদেশের অর্থনীতি আগের চেয়ে ভালো অবস্থানে আছে। তাহলে এলডিসি উত্তরণের সময় পেছাতে গেলে বাংলাদেশ কী কারণ দেখাবে, সেটাও এখন প্রশ্ন। তবে দক্ষ শ্রমশক্তি, অর্থনীতি ও সামাজিক খাতে সংস্কার, রাজস্ব খাত, বিনিয়োগ পরিবেশসহ নানা খাতে দুর্বলতা আছে।\n\nকোন দেশ কী কারণে পিছিয়েছে\n\nএলডিসি উত্তরণের সময় পেছানোর আবেদন করে সফল হয়েছে সলোমন দ্বীপপুঞ্জ। ২০২৩ সালে দেশটির সরকার গৃহযুদ্ধ ও প্রাকৃতিক দুর্যোগের কারণ দেখিয়ে বাড়তি সময় চেয়ে সিডিপির কাছে আবেদন করে। সিডিপি মূল্যায়ন করে তিন বছর সময় বাড়িয়ে দেয়।\n\nকয়েক বছর আগে আফ্রিকার দেশ অ্যাঙ্গোলা এলডিসি উত্তরণ পেছানোর আবেদন করে। সব প্রক্রিয়া শেষ হয়ে যাওয়ায় দেশটি সরাসরি জাতিসংঘের সাধারণ পরিষদে আবেদন করে। দেশটি কারণ দেখায়, তেলের দাম পড়ে যাওয়ায় তাদের অর্থনীতি ও সামাজিক খাতের সব সূচক পড়ে গেছে। জাতিসংঘের সাধারণ অধিবেশনে পর্তুগালের সহায়তায় তারা বাড়তি সময় পায়।\n\nঅন্যদিকে মিয়ানমার নিজে চেয়েছিল এলডিসি থেকে বের হতে। কিন্তু সিডিপি বা জাতিসংঘ সেই সুযোগ দেয়নি। কারণ, চার বছর আগে যখন দেশটি নিয়ে পর্যালোচনা হচ্ছিল, তার দুই সপ্তাহ আগে মিয়ানমারে সামরিক ক্যু হয়। রাজনৈতিক অস্থিরতায় পড়ে দেশটি। তাই ২০২৭ সাল পর্যন্ত দেশটির এলডিসি উত্তরণ পিছিয়ে দেয় সিডিপি।\n\nএ ছাড়া সুনামির কারণে মালদ্বীপ এবং ভূমিকম্পের কারণে নেপালের এলডিসি উত্তরণ নির্ধারিত সময়ে হয়নি।\n\nব্যবসায়ীরা উদ্বিগ্ন কেন\n\nপোশাক, ওষুধসহ রপ্তানির বিভিন্ন খাতের ব্যবসায়ীরা এলডিসি উত্তরণ ৩ থেকে ৬ বছর পেছানোর দাবি করছেন। গত বৃহস্পতিবার ইন্টারন্যাশনাল চেম্বার অব কমার্স, বাংলাদেশের (আইসিসিবি) এক সেমিনারে তাঁরা এই দাবি জানান। সেমিনারে আইসিসিবি সভাপতি মাহবুবুর রহমান এলডিসি থেকে উত্তরণের সময় বাড়ানোর জন্য পাঁচটি কারণ বা যুক্তি তুলে ধরেন। সেগুলো হচ্ছে ১. ভালো বাণিজ্য দর-কষাকষির জন্য, ২. তৈরি পোশাকের বাইরে রপ্তানি বৈচিত্র্য আনা, ৩. শিল্প খাতে দক্ষ মানবসম্পদ গড়ে তোলা, ৪. বিদেশি বিনিয়োগ আকর্ষণ ও ৫. প্রতিষ্ঠানের সক্ষমতা বাড়ানো ও জলবায়ু সহনশীলতা টেকসই করা। তাঁর মতে, এলডিসি থেকে উত্তরণ হলে বাংলাদেশের পণ্য রপ্তানিতে শুল্ক বাড়বে ১২ শতাংশ। আর জিএসপিসহ অন্যান্য বাণিজ্যসুবিধা নিশ্চিত করতে না পারলে রপ্তানি কমবে ৬ থেকে ১৪ শতাংশ।\n\nযেভাবে উত্তরণ হয়\n\nএলডিসি থেকে কোন দেশ বের হবে, সে বিষয়ে সুপারিশ করে সিডিপি। এ জন্য প্রতি তিন বছর পরপর এলডিসিগুলোর ত্রিবার্ষিক মূল্যায়ন করা হয়। মাথাপিছু আয়, মানবসম্পদ, জলবায়ু ও অর্থনৈতিক ভঙ্গুরতা—এই তিন সূচক দিয়ে একটি দেশ উন্নয়নশীল দেশ হতে পারবে কি না, সেই যোগ্যতা নির্ধারণ করা হয়। যেকোনো দুটি সূচকে যোগ্যতা অর্জন করতে হয় কিংবা মাথাপিছু আয় নির্দিষ্ট সীমার দ্বিগুণ হতে হয়। এই মানদণ্ড সময়ের সঙ্গে সঙ্গে পরিবর্তন হয়।\n\nবাংলাদেশ ২০১৮ ও ২০২১ সালের ত্রিবার্ষিক মানদণ্ডের তিনটিতেই উত্তীর্ণ হয়। ২০২১ সালেই বাংলাদেশ চূড়ান্ত সুপারিশ পায় যে ২০২৪ সালে এলডিসি থেকে বেরিয়ে যাবে বাংলাদেশ। কিন্তু করোনার কারণে প্রস্তুতির জন্য দুই বছর সময় বাড়িয়ে দেওয়া হয়। ১৯৭৫ সালে এলডিসি তালিকায় যুক্ত হয় বাংলাদেশ। এলডিসিভুক্ত দেশ হওয়ার কারণে পণ্য রপ্তানিতে শুল্কমুক্ত বাণিজ্য-সুবিধাসহ নানা সুবিধা পেয়েছে বাংলাদেশ।\n\nআট দেশের এলডিসি উত্তরণ\n\nবর্তমানে বিশ্বে ৪৪টি স্বল্পোন্নত দেশ রয়েছে। এলডিসি দেশগুলোও একধরনের উন্নয়নশীল দেশ। যেসব দেশের সক্ষমতা তুলনামূলক কম, তাদের এই তালিকায় রাখা হয়। আগামী পাঁচ বছরে এলডিসি তালিকা থেকে বের হতে অপেক্ষায় আছে ছয়টি দেশ। বাংলাদেশ ছাড়াও ২০২৬ সালে এলডিসি থেকে উত্তরণের তালিকায় লাওস ও নেপালও আছে।\n\n১৯৭১ সালে প্রথম স্বল্পোন্নত দেশের তালিকা করা হয়। এ পর্যন্ত গত পাঁচ দশকে সব মিলিয়ে আটটি দেশ এলডিসি থেকে বের হয়েছে। দেশগুলো হলো ভুটান, বতসোয়ানা, কেপ ভার্দে, ইকুয়েটোরিয়াল গিনি, মালদ্বীপ, সামোয়া, ভানুয়াতু, সাও টোমো অ্যান্ড প্রিন্সেপ।"
      },
      {
        "title": "বাজারে চাহিদা ও বিক্রি বেড়েছে কাঠলিচু বা পিচ ফলের",
        "url": "https://www.prothomalo.com/business/6qqo392tnf",
        "source": "Prothom Alo",
        "publishedAt": "2025-07-06T14:38:43+06:00",
        "content": "গ্রীষ্ম ও বর্ষা—এ দুই ঋতুতেই বাজারে আম, কাঁঠাল, লিচুসহ নানা মৌসুমি ফলের সমারোহ দেখা যায়। এ সময় আরও একটি মৌসুমি ফল বাজারে দেখা যায়। যদিও বাদামি রঙের ছোট আকারের এই ফলের দেখা মেলা বেশ কঠিন। অনেকে হয়তো এর নামও জানেন না। ঢাকার বিভিন্ন বাজারের ফলের দোকান কিংবা রাস্তার ধারে টুকরিতে করে এই ফল বিক্রি হয়। দাম কিছুটা বেশি হওয়ায় চাহিদাও কম।\n\nদেশের বিভিন্ন জেলায় এই ফলের দেখা মিললেও ঢাকার দোহার-নবাবগঞ্জ ও পার্শ্ববর্তী জেলা মানিকগঞ্জের প্রায় সব বাড়িতেই এই কাঠলিচু বা পিচ ফল পাওয়া যায়। স্থানীয় বাসিন্দারা বলছেন, এই ফল প্রাকৃতিক উপায়েই জন্মায়। তাই মানিকগঞ্জ সদর, দোহার, সিঙ্গাইর ও নবাবগঞ্জের রাস্তার অলিগলি থেকে শুরু করে সবখানেই কাঠলিচুর গাছ চোখে পড়বে। আগে এ ফলটির চাহিদা না থাকলেও এখন এর কদর ও দর উভয়ই বেড়েছে।\n\nমানিকগঞ্জ জেলার কৃষি সম্প্রসারণ অধিদপ্তরের উপপরিচালক রবীআহ নূর আহমেদ বলেন, এটি বাংলাদেশের ঐতিহ্যবাহী ফল। জয়পুরহাটসহ বিভিন্ন জেলায় বিক্ষিপ্তভাবে এই ফল দেখা গেলেও সবচেয়ে বেশি হয় মানিকগঞ্জ সদর ও সিঙ্গাইরে। এ ফলে প্রচুর শর্করা, ভিটামিন সি, খনিজসহ অন্যান্য পুষ্টিগুণ থাকায় স্থানীয়ভাবে এর চাহিদা ব্যাপক।\n\nরাজধানীর পান্থপথের বসুন্ধরা শপিং কমপ্লেক্সের উল্টো পাশে টুকরিতে করে আমলকী ও কাঠলিচু বিক্রি করছেন খলিল উদ্দীন। তিনি প্রথম আলোকে বলেন, ‘প্রায়ই এ ধরনের মৌসুমি ফল এ রকম টুকরিতে নিয়ে বিক্রি করি। এই ফলের চাহিদা কম। তবে যাঁরা চেনেন, তাঁরা আমার কাছ থেকে কিনে নেন। প্রতিদিন রাস্তায় হেঁটে হেঁটে আমার দেড় থেকে দুই কেজি ফল বিক্রি হয়। দাম কেজিপ্রতি ৫০০ থেকে ৬০০ টাকা হওয়ায় কেউ বেশি পরিমাণে কেনেন না। ১০০ থেকে ২০০ গ্রাম করে বেশি বিক্রি হয়।’\n\nদোহার-নবাবগঞ্জের রাস্তার পাশে, বাড়ির আঙিনায় কিংবা পরিত্যক্ত জমিতে সর্বত্রই দেখা যায় এই ফলের গাছ। যখন এই ফল পাকতে শুরু করে, তখন বেশির ভাগ ক্ষেত্রে মশারি দিয়ে ঢেকে রাখা হয়। মূলত বাদুড় ও অন্যান্য পাখির জন্য এই পদ্ধতি অবলম্বন করা হয়। তবে এই ফলের বাণিজ্যিক মূল্য বাড়াতে গাছের বাড়তি যত্ন নিচ্ছেন অনেকেই। কেউ কেউ নতুন করে গাছের চারাও লাগাচ্ছেন।\n\nপ্রাকৃতিক কৃষি প্রতিষ্ঠানের সমন্বয়কারী ও কৃষক দোলোয়ার জাহান প্রথম আলোকে বলেন, ‘এ ফলের চাহিদা গত দুই থেকে চার বছরে বেড়েছে। রাজধানীর মোহাম্মদপুরের প্রাকৃতিক কৃষি বিপণনের বিক্রয়কেন্দ্র ও সামাজিক যোগাযোগমাধ্যমের পেজে বিক্রি হয়। সব মিলিয়ে আমরা এক মৌসুমে ১ হাজার ৫০০ থেকে ২ হাজার কাঠলিচু বিক্রি করে থাকি। আমরা শ হিসাবে বিক্রি করি।’\n\nদোলোয়ার জাহান আরও বলেন, প্রাকৃতিক উপায়ে জন্ম নেওয়া এসব গাছের যত্ন নিতে হয় না। তবে এই ফলের প্রধান শত্রু বাদুড়। বাদুড়ের ঝাঁক আক্রমণ করলে এক দিনে এক গাছের সব ফল খেয়ে ফেলতে পারে। তাই স্থানীয় লোকজন এর প্রকোপ থেকে বাঁচতে মশারি দিয়ে গাছ ঢেকে রাখেন। আকারভেদে প্রতি ১০০ কাঠলিচু ১৫০ থেকে ২৫০ টাকায় বিক্রি হয়।\n\nস্থানীয়ভাবে একে বলা হয় আঁশফল বা কাঠলিচু, যার বৈজ্ঞানিক নাম হলো ডিমোকারপাস লংগান।\n\nকারওয়ান বাজারে ফলের ব্যবসা করেন তারেকুল ইসলাম। তিনি বলেন, ‘কারওয়ান বাজারে আমরাই সবচেয়ে বেশি এই ফল বিক্রি করে থাকি। প্রতিদিন গড়ে আমরা ১৫ থেকে ২০ কেজি কাঠলিচু বিক্রি করি। আমরা পাইকারি দরে কেজিপ্রতি ৩০০ থেকে ৩৫০ টাকায় সংগ্রহ করি। এরপর তা বাজারে ৪৫০-৫০০ পর্যন্ত বিক্রি করি। আগে ওই ফলের চাহিদা না থাকলেও এখন চাহিদা বেড়েছে।’\n\nফল ব্যবসায়ীরা বলছেন, আগামী এক মাস বাজারে এই ফলের সরবরাহ থাকবে। লিচুর মৌসুম শেষ হওয়ার পরপরই বাজারে লিচুর জায়গা দখলে নেয় ফলটি। বাণিজ্যিকভাবে কেউ চাষ না করলেও স্থানীয় বাজারে এর চাহিদা আছে। স্থানীয়ভাবে এই ফল আঁটি বা ছড়াপ্রতি আকারভেদে ২০ থেকে ৩০ টাকায় বিক্রি হয়। আবার কেজি হিসেবে বিক্রি হয় ২০০ থেকে ৩০০ টাকায়। সার বা ওষুধ ও পরিচর্যা কম লাগে বলে অনেকেই এই ফলের গাছ লাগিয়ে উৎপাদন করে লাভবান হচ্ছেন।"
      },
      {
        "title": "নতুন পাল্টা শুল্কে বাংলাদেশের পণ্যে মোট শুল্কহার কত দাঁড়াবে",
        "url": "https://www.prothomalo.com/business/industry/r0rfhltmqb",
        "source": "Prothom Alo",
        "publishedAt": "2025-08-02T10:37:32+06:00",
        "content": "বাংলাদেশের পণ্যে পাল্টা শুল্ক কমিয়ে ২০ শতাংশ নির্ধারণ করেছেন ডোনাল্ড ট্রাম্প। ৭ আগস্ট থেকে পাল্টা শুল্ক কার্যকর হচ্ছে বলে হোয়াইট হাউসের এ-সংক্রান্ত আদেশে বলা হয়েছে। নতুন পাল্টা শুল্কসহ বাংলাদেশ থেকে যুক্তরাষ্ট্রে রপ্তানি হওয়া পণ্যের ওপর কত শুল্ক দিতে হবে, তা আবারও আলোচনায় উঠে এসেছে।\n\nযুক্তরাষ্ট্রের আন্তর্জাতিক বাণিজ্য কমিশনের ওয়েবসাইটে প্রকাশিত তথ্য অনুযায়ী, ২০২৪ সালে বাংলাদেশ থেকে ৮৪৪ কোটি ডলারের পণ্য আমদানি করেছে দেশটি। এসব পণ্যের ওপর দেশটি শুল্ক আদায় করেছে ১২৭ কোটি ডলার। অর্থাৎ গত বছর বাংলাদেশের পণ্যে গড়ে শুল্কহার ছিল ১৫ শতাংশ। নতুন করে ২০ শতাংশ পাল্টা শুল্ক যুক্ত হলে তা ৩৫ শতাংশে উন্নীত হবে।\n\nতবে পণ্যভেদে কার্যকর শুল্কহার ভিন্ন ভিন্ন হবে। কারণ, বর্তমানে যুক্তরাষ্ট্র আমদানি পণ্যভেদে নানা হারে শুল্ক আদায় করে। অর্থাৎ একেক পণ্যের ওপর শুল্কহার একেক রকম। দেশটি পণ্যভেদে শূন্য থেকে ৩৫০ শতাংশ পর্যন্ত শুল্ক আদায় করে আসছে এত দিন। পাল্টা শুল্কে তা-ও পাল্টে যাচ্ছে এখন।\n\nযুক্তরাষ্ট্রের এখন শুল্কহার কত\n\nযুক্তরাষ্ট্রের ট্যারিফ শিডিউলে তিন ধরনের শুল্কহার রয়েছে। একটি হলো, এমএফএন (মোস্ট ফেডারড নেশন) শুল্কহার। যেসব দেশের সঙ্গে যুক্তরাষ্ট্রের স্বাভাবিক বাণিজ্য সম্পর্ক রয়েছে, সেসব দেশ থেকে আমদানি পণ্যে এই শুল্কহার প্রযোজ্য। সাধারণত বিশ্ববাণিজ্য সংস্থার সদস্যদেশগুলো এই সুবিধা পেয়ে থাকে। বাংলাদেশের পণ্যের ওপর এমএফএন শুল্কহার রয়েছে।\n\nদ্বিতীয়টি হলো, যেসব দেশের সঙ্গে যুক্তরাষ্ট্রের বাণিজ্যিক চুক্তি রয়েছে বা দেশটি বাণিজ্যসুবিধা দিচ্ছে, তার আওতায় দেওয়া হ্রাসকৃত বা শূন্য শুল্কহার। সাধারণত এমএফএন শুল্কহারের চেয়ে এই হার কম। তৃতীয়টি হলো, যেসব দেশের সঙ্গে যুক্তরাষ্ট্রের স্বাভাবিক বাণিজ্যিক সম্পর্ক নেই, তাদের ওপর প্রযোজ্য শুল্কহার। সাধারণত এই শুল্কহার বেশি।\n\nযুক্তরাষ্ট্রের ইয়েল বিশ্ববিদ্যালয়ের বাজেট ল্যাবের ওয়েবসাইটের তথ্য অনুযায়ী, ২০২৫ সালের ২০ জানুয়ারি যুক্তরাষ্ট্রের কার্যকর গড় শুল্কহার ছিল ২ দশমিক ৪০ শতাংশ। ট্রাম্পের একের পর এক পদক্ষেপে তা দ্রুত পরিবর্তন হতে থাকে। গত ১ জুন তা ১৫ দশমিক ৬০ শতাংশে উন্নীত হয়। নতুন শুল্ক কার্যকর হলে তা বেড়ে ২০ শতাংশ ছাড়িয়ে যাবে বলে বাজেট ল্যাবে আভাস দেওয়া হয়।\n\nবাংলাদেশের পণ্যে মোট শুল্ক কত হবে\n\nবাংলাদেশে গত বছর যুক্তরাষ্ট্রে যেসব পোশাক পণ্য রপ্তানি করেছে, সেগুলোতে শূন্য থেকে সর্বোচ্চ ৩২ শতাংশ পর্যন্ত শুল্ক ছিল। তবে পোশাক রপ্তানিতে কার্যকর গড় শুল্কহার ছিল ১৬ দশমিক ৭৭ শতাংশ। নতুন পাল্টা শুল্ক যুক্ত হলে বাংলাদেশের পোশাক পণ্যে কার্যকর গড় শুল্কহার হবে ৩৬ দশমিক ৭৭ শতাংশ।\n\nতবে পোশাক খাতে অনেক পণ্য রয়েছে। তাই একেক পণ্যে একেক শুল্কহার হবে। যুক্তরাষ্ট্রের ট্যারিফ শিডিউল অনুযায়ী, মানবতন্তু বা ম্যান মেইড ফাইবার দিয়ে তৈরি সোয়েটারের ওপর যুক্তরাষ্ট্রের শুল্কহার ৩২ শতাংশ। বাংলাদেশসহ বেশির ভাগ দেশের জন্য এই শুল্কহার প্রযোজ্য। এখন এই পণ্য রপ্তানি করলে পাল্টা শুল্ক যুক্ত হয়ে মোট শুল্কহার হবে ৫২ শতাংশ। আবার তুলার সুতা দিয়ে তৈরি সোয়েটারে এখন শুল্কহার ১৬ দশমিক ৫০ শতাংশ। পাল্টা শুল্ক যুক্ত হলে তা বেড়ে দাঁড়াবে ৩৬ দশমিক ৫০ শতাংশে। সুতার কাপড়ে তৈরি ছেলেদের আন্ডারপ্যান্টে এখন শুল্কহার প্রায় ৬ শতাংশ। নতুন পাল্টা শুল্ক যুক্ত হলে দিতে হবে ২৬ শতাংশ। পোশাক খাতে কিছুসংখ্যক পণ্যে ১ শতাংশ শুল্কহার রয়েছে, সেগুলোতে দিতে হবে ২১ শতাংশ।\n\nপোশাক ছাড়াও যুক্তরাষ্ট্রে জুতা রপ্তানিতে গত বছর কার্যকর গড় শুল্কহার ছিল সাড়ে ৮ শতাংশ। পাল্টা শুল্ক আরোপের ফলে কার্যকর গড় শুল্ক দাঁড়াতে পারে ২৮ দশমিক ৫০ শতাংশ। এই খাতে পণ্যভেদে শূন্য থেকে সর্বোচ্চ ৫৫ শতাংশ শুল্কহার রয়েছে।\n\nহ্যাটস ও হেডগিয়ার রপ্তানিতে কার্যকর গড় শুল্ক রয়েছে সাড়ে ৭ শতাংশ। এখন পাল্টা শুল্ক যুক্ত হলে শুল্কহার বেড়ে দাঁড়াবে সাড়ে ২৭ শতাংশ। এই খাতের পণ্যভেদে শূন্য থেকে সাড়ে ১০ শতাংশ শুল্ক রয়েছে।\n\nচামড়াজাত পণ্যে গত বছর কার্যকর গড় শুল্কহার ছিল ১২ দশমিক ২০ শতাংশ। এখন পাল্টা শুল্ক কার্যকর হলে তার হার বেড়ে দাঁড়াবে ৩২ দশমিক ২০ শতাংশে। চামড়ার পণ্যভেদে শূন্য থেকে ২০ শতাংশ শুল্ক রয়েছে। চামড়া খাতের একটি পণ্য হলো চামড়ার হাতব্যাগ। পণ্যটি রপ্তানিতে এখন শুল্কহার ৯ শতাংশ। পাল্টা শুল্ক আরোপের পর এই পণ্যে মোট শুল্কহার বেড়ে দাঁড়াবে ৩১ শতাংশে।"
      },
      {
        "title": "সঞ্চয়পত্রের মুনাফার হার কমালে কী হয়, মানুষ কেন চিন্তিত",
        "url": "https://www.prothomalo.com/business/analysis/d3byo5fn1n",
        "source": "Prothom Alo",
        "publishedAt": "2025-07-02T12:58:16+06:00",
        "content": "সঞ্চয়পত্রের সুদহার কমানো হয়েছে গত সোমবার। এ নিয়ে সাধারণ সঞ্চয়কারীদের মধ্যে একধরনের বিরূপ প্রতিক্রিয়া তৈরি হয়েছে। বাস্তবতা হলো দেশের অবসরপ্রাপ্ত বা বয়স্ক জনগোষ্ঠীর বড় একটি অংশের মাসিক খরচের সিংহভাগ এ সঞ্চয়পত্রের সুদ থেকে আসে। ফলে সঞ্চয়পত্রের সুদহার কমে যাওয়া তাঁদের জন্য অশনিসংকেত।\n\nএ পরিস্থিতিতে খরচ কমানোর বাস্তবতা তৈরি হয়। আয় কমলে মানুষ সাধারণত প্রথমে ভোগ ব্যয় কমান, অর্থাৎ খাবারদাবারের মান ও পরিমাণ কমে যায়। বেশ কিছু গবেষণায় এ চিত্র উঠে এসেছে। বিশেষ করে এ উচ্চ মূল্যস্ফীতির সময় আয় কমে যাওয়া আরও বিপজ্জনক।\n\nদেশের বয়স্ক জনগোষ্ঠীর সঙ্গে সঞ্চয়পত্রের সম্পর্ক কী, সাংবাদিক আফসান চৌধুরীর ছোট একটি ফেসবুক পোস্ট থেকেই তা বোঝা যায়। মঙ্গলবার সকালে সঞ্চয়পত্রের সুদহার কমে যাওয়ার সংবাদ ছড়িয়ে পড়লে তিনি তাৎক্ষণিকভাবে এ পোস্ট দেন, ‘সঞ্চয়পত্রের সুদের হার কমালো। আমার মতো মানুষের জন্য বড় ধাক্কা। আমার তো পেনশন বা পৈতৃক সোনার ব্যবসা নাই।’ এ পোস্টের পরিপ্রেক্ষিতে মানুষ বিভিন্ন মন্তব্য করলে তিনি পাল্টা মন্তব্য করেন, ‘মনটা খারাপ। আয়ের সবচেয়ে বড় উৎস সংকুচিত হলো। মন্ত্রীরা সবাই সচ্ছল, তারা কীভাবে এই কষ্ট বুঝবে। সালেহউদ্দিনের (অর্থ উপদেষ্টা) উচিত, তাঁর আয় ও সম্পদের ঘোষণা দেওয়া।’\n\nএ ছাড়া প্রথম আলোর অনলাইন ভার্সনে এ সঞ্চয়পত্রের সুদহার কমানোর সংবাদের নিচে যত মানুষ নেতিবাচক মন্তব্য করেছেন তা থেকেও স্পষ্ট, বিষয়টির প্রভাব কতটা।\n\nউন্নত দেশে পারসোনাল ফাইন্যান্স বলে একটা বিষয় আছে। আমাদের দেশের ব্যাংকে এ শব্দ ব্যবহৃত হলেও এ বিষয়ে সচেতনতা ও আয়োজন একরকম অনুপস্থিতই বলা যায়। সরকারি চাকরিজীবী ছাড়া অন্য পেশাজীবীরা এত দিন পেনশন ভোগ করেননি। ২০২৩ সালে দেশে সর্বজনীন পেনশন চালু করা হয়; কিন্তু এখনো তা অতটা জনপ্রিয় হয়নি। উন্নত দেশে বিমা কোম্পানিগুলোর পেনশন প্রকল্প ব্যাপক জনপ্রিয়; কিন্তু আমাদের দেশের অধিকাংশ মানুষই জানেন না, বিমা কোম্পানির পেনশন প্রকল্প আছে। যাঁরা জানেন, তাঁরা আস্থার অভাবে ও পথ মাড়ান না।\n\nসবচেয়ে বড় কথা, দেশের বেসরকারি খাত ও সরকারি খাতের নিচের সারির কর্মজীবীদের বেতন মূল্যস্ফীতির সঙ্গে সামঞ্জস্যপূর্ণভাবে বাড়েনি। ফলে দুই বছরের বেশি সময় ধরে দেশে যে উচ্চ মূল্যস্ফীতি বিরাজ করছে, তাতে মানুষের সঞ্চয়ের সামর্থ্য অনেকটাই কমেছে। সংসার খরচ মেটাতেই যেখানে হিমশিম খেতে হয়, সেখানে সঞ্চয় হবে কীভাবে। এমনকি সঞ্চয়ের মূল মাধ্যম সঞ্চয়পত্রের বিনিয়োগও কমেছে।\n\nজাতীয় সঞ্চয় অধিদপ্তরের তথ্য বলছে, সর্বশেষ এপ্রিল মাসে মার্চের তুলনায় সঞ্চয়পত্র বিক্রি কমেছে প্রায় ৭ শতাংশ। ওই সময় সঞ্চয়পত্র ভাঙানোর হারও অবশ্য কমেছে প্রায় ২৬ শতাংশ। ফলে এপ্রিলে নিট বিক্রি তথা বিনিয়োগের পরিমাণ দাঁড়িয়েছে প্রায় ১ হাজার ২৫০ কোটি টাকা। ফেব্রুয়ারির তুলনায় মার্চে নিট বিক্রি বেড়েছিল প্রায় ৮০ কোটি টাকা। এর আগে টানা পাঁচ মাস নিট বিক্রি ঋণাত্মক ধারায় ছিল। ফলে চলতি অর্থবছরের প্রথম ১০ মাসের হিসাবে (জুলাই-এপ্রিল) নিট বিক্রি ঋণাত্মক হয়েছে প্রায় সাড়ে সাত হাজার কোটি টাকার, অর্থাৎ আলোচ্য সময়ে সার্বিকভাবে সঞ্চয়পত্র কেনার চেয়ে ভাঙানোর চাপ বেশি ছিল।\n\nএ চিত্র থেকে বোঝা যায়, আয়ের চেয়ে ব্যয় বেশি হয়ে যাচ্ছে। ফলে সঞ্চয় হবে কীভাবে।\n\nবাস্তবতা হলো বিপুলসংখ্যক বেসরকারি চাকরিজীবী ও ছোট-মাঝারি ব্যবসায়ী শেষ জীবনটা ভালোভাবে কাটাতে হিমশিম খান। দীর্ঘদিন চেষ্টার পর সরকার পেনশন প্রকল্প চালু করেছে; সেই সঙ্গে আছে বিমা কোম্পানির পেনশন প্রকল্প। সরকার ও সংশ্লিষ্ট শিল্পের সম্মিলিত চেষ্টায় এসব বিমা প্রকল্প জনপ্রিয় করা যায়।\n\nএ ছাড়া সাংস্কৃতিকভাবে আমরা সঞ্চয়প্রবণ নই। মানুষের মধ্যে একধরনের অদৃষ্টবাদ কাজ করে। যেমন পরিবার পরিকল্পনার বিরুদ্ধে মানুষ একসময় বলত, মুখ দেবেন যিনি, আহারও দেবেন তিনি। এর জের এখনো আছে। সেই সঙ্গে বিগত দুই দশকে দেশের জিডিপি প্রবৃদ্ধির সঙ্গে যেভাবে মূল্যস্ফীতি বেড়েছে—এই দুয়ে মিলে নিম্ন ও মধ্যবিত্তের জীবনের অনিশ্চয়তা যেন কোনো দিন কাটে না।\n\nবিমার সুবিধা হচ্ছে এর তহবিল দীর্ঘ মেয়াদে নানা প্রকল্পে বিনিয়োগ করা যায়। এ তহবিল দেশের অবকাঠামোগত উন্নয়নে বিনিয়োগ করা সম্ভব, দেশের পুঁজিবাজারকে স্থিতিশীল রাখতেও বিমার টাকা বিনিয়োগ করা যায়।\n\nগত এক দশকে দেশের জিডিপি প্রবৃদ্ধির হার ৬-এর কোঠায় আছে। দারিদ্র্য কমেছে, যদিও কোভিডের সময় বেড়েছিল। উচ্চ মূল্যস্ফীতির কারণে চলতি বছর চরম দারিদ্র্য ৩০ লাখ বেড়ে যেতে পারে পূর্বাভাস দিয়েছে বিশ্ব ব্যাংক। সেই সঙ্গে এখন যুক্ত হলো সঞ্চয়পত্রের সুদহার কমানোর ঘোষণা।\n\nসামাজিক নিরাপত্তার অভাব\n\nউচ্চ মূল্যস্ফীতির সময় সবচেয়ে ক্ষতিগ্রস্ত হন নিম্ন ও সীমিত আয়ের মানুষেরা। ফলে অনেক দেশের সরকার উচ্চ মূল্যস্ফীতির হাত থেকে এই শ্রেণিকে রক্ষা করতে বিভিন্ন ধরনের কর্মসূচি হাতে নেয়। উপমহাদেশে শ্রীলঙ্কা ও পাকিস্তানের মতো দেশে উচ্চ মূল্যস্ফীতির মধ্যে এ ধরনের বিশেষায়িত কর্মসূচি হাতে নেওয়া হয়েছে। যেমন শ্রীলঙ্কার ‘অম্মসুমা’ নামের নগদ সহায়তা কর্মসূচি; পাকিস্তানে আছে এহসাস কর্মসূচি। এ কর্মসূচি মূলত কোভিড-১৯ কর্মসূচি মোকাবিলায় প্রণয়ন করা হয়েছিল। ২০২১ সালে বিশ্বব্যাংকের এক প্রতিবেদনে বলা হয়, উপকারভোগীর সংখ্যার দিক থেকে এটি বিশ্বের চতুর্থ বৃহত্তম সামাজিক নিরাপত্তা কর্মসূচি। এ কর্মসূচির আওতায় দেড় কোটি পরিবারকে ১২ হাজার রুপি নগদ সহায়তা দেওয়া হয়। দারিদ্র্য বিমোচনে এ কর্মসূচি বড় ভূমিকা পালন করে।\n\nভারতে আধার কার্ড নামের ডিজিটাল আইডি আছে সবার। প্রয়োজন হলে সরকার এর মাধ্যমে সরাসরি মানুষকে নগদ সহায়তা দিতে পারে। এ ছাড়া সে দেশে সব শ্রেণির মানুষকে জ্বালানি ভর্তুকিসহ বিভিন্ন ধরনের সহায়তা দেওয়া হয়। কেন্দ্রীয় ও প্রাদেশিক—উভয় পরিসরেই এ সহায়তা দেওয়া হয়।\n\nকিন্তু সমস্যা হলো বাংলাদেশে এ ধরনের কর্মসূচি নেই। দেশের সামাজিক নিরাপত্তার বিভিন্ন কর্মসূচি আছে; কিন্তু তা একেবারেই অপ্রতুল। এ ছাড়া উচ্চ মূল্যস্ফীতি মোকাবিলায় এক টিসিবির পরিবার কার্ড ও ট্রাকে করে চাল, ডাল, আলু বিক্রি করা ছাড়া অন্য কর্মসূচি নেই। অনেক মানুষ রাস্তায় দাঁড়িয়ে ট্রাক থেকে এসব পণ্য কিনতে স্বাচ্ছন্দ্য বোধ করেন না। ফলে দেশের বিপুলসংখ্যক মানুষ সঞ্চয়পত্রের ওপর ভরসা করেন।\n\nএত দিন উচ্চ প্রবৃদ্ধি ছিল, এখন প্রবৃদ্ধির হারও কমে এসেছে। উচ্চ প্রবৃদ্ধি সত্ত্বেও জীবনের গুণগত মান নিয়ে প্রশ্ন ছিল। এখন নিম্ন প্রবৃদ্ধির মধ্যে গুণগত মান বৃদ্ধিরও অবকাশ নেই। আছে উচ্চ মূল্যস্ফীতি। সব মিলিয়ে সীমিত ও নিম্ন আয়ের মানুষেরা ভালো নেই।\n\nসরকার সামষ্টিক অর্থনৈতিক ভারসাম্য রক্ষায় সময় সময় সঞ্চয়পত্রের সুদহার পুনর্নির্ধারণ করবে, তা ঠিক। কিন্তু মূল বিষয় হলো মানুষকে স্বস্তি দেওয়া। সেটা হতে পারে মূল্যস্ফীতির রাশ টানার মাধ্যমে, হতে পারে পার্সোনাল ফাইন্যান্সের আরও খাত সৃষ্টি করে। মূল্যস্ফীতির রাশ টানা বা তার প্রভাব মোকাবিলায় বিশেষায়িত ব্যবস্থা নেওয়া দরকার। দুর্ভাগ্যজনকভাবে বাংলাদেশ কোনোটাই করতে পারেনি। এ বাস্তবতায় সঞ্চয়পত্রের সুদহার কমানো মড়ার উপর খাঁড়ার ঘায়ের মতো।"
      },
      {
        "title": "গভর্নরের নিয়োগ ও বিদায় নিয়ে দিনভর যা হলো",
        "url": "https://www.prothomalo.com/business/bank/rtyx7ogdmv",
        "source": "Prothom Alo",
        "publishedAt": "2026-02-25T22:38:31+06:00",
        "content": "বাংলাদেশ ব্যাংকের গভর্নর আহসান এইচ মনসুরের বিদায়টা সুখকর হলো না। নিয়োগ বাতিলের আগে কয়েক দিন ধরে বাংলাদেশ ব্যাংকের কর্মকর্তারা তাঁর বিরুদ্ধে আন্দোলন করেন। এরপর আজ তাঁর নিয়োগ বাতিলের পাশাপাশি মো. মোস্তাকুর রহমানকে নতুন গভর্নর হিসেবে নিয়োগ দেওয়া হয়। মোস্তাকুর রহমান পেশায় ব্যবসায়ী ও হিসাববিদ। এর মাধ্যমে দেশে প্রথম একজন ব্যবসায়ীকে গভর্নর হিসেবে নিয়োগ দেওয়া হলো।\n\nএ নিয়ে দিনভর কেন্দ্রীয় ব্যাংকে উত্তেজনা চলে। মোতায়েন করা হয় বাড়তি পুলিশ।\n\nদিনভর যা হলো\n\nআজ সকালে বিভিন্ন দাবি পূরণ এবং তিন কর্মকর্তাকে কারণ দর্শানো ও বদলির আদেশ প্রত্যাহারের দাবিতে প্রতিবাদ সমাবেশ করেন বাংলাদেশ ব্যাংকের কর্মকর্তারা। এসব দাবি না মানলে আগামীকাল বৃহস্পতিবার থেকে গভর্নরের পদত্যাগের দাবিতে কলমবিরতিতে যাবেন কর্মকর্তা ও কর্মচারীরা—এমন ঘোষণা দেওয়া হয় সমাবেশ থেকে।\n\nবাংলাদেশ ব্যাংকের গভর্নর আহসান এইচ মনসুরের ‘স্বৈরাচারী’ আচরণের প্রতিবাদে সংস্থাটির সর্বস্তরের কর্মকর্তা-কর্মচারীদের প্রতিবাদ সভার আয়োজন করে বাংলাদেশ ব্যাংক অফিসার্স ওয়েলফেয়ার কাউন্সিল। এতে বাংলাদেশ ব্যাংকের কর্মকর্তা-কর্মচারীরা অংশ নেন।\n\nপ্রতিবাদ সভায় বাংলাদেশ ব্যাংকের পরিচালক ও সহকারী মুখপাত্র শাহরিয়ার সিদ্দিকী বলেন, ‘আমরা চেয়েছি বাংলাদেশ ব্যাংকের স্বায়ত্তশাসন, কিন্তু পেয়েছি স্বৈরশাসন। এই স্বৈরশাসনে আমরা থাকতে চাই না। আমাদের কিছু ন্যায্য দাবি নিয়ে বারবার গভর্নরের কাছে গিয়েছিলাম, কিন্তু তিনি সেগুলো আমলে নেননি। বরং উনি দমন-নিপীড়নের আশ্রয় নিয়েছেন।’\n\nশাহরিয়ার সিদ্দিকী বলেন, ‘বাংলাদেশ ব্যাংকে চুক্তিভিত্তিক নিয়োগ দিয়ে ভরিয়ে ফেলা হয়েছে। ওনার (গভর্নর) অনেক উপদেষ্টা ও পরামর্শক প্রয়োজন, কিন্তু এখন পর্যন্ত অর্থনীতির জন্য কোনো কার্যকর নীতি গ্রহণ করতে দেখি না। উনি ক্রমাগতভাবে বাংলাদেশ ব্যাংকের কর্মকর্তাদের মান নিয়ে প্রশ্ন তুলে মনোবল ভেঙে দিচ্ছেন। এ ছাড়া ব্যাংক খাত নিয়ে যে ধরনের মন্তব্য করে যাচ্ছেন, তাতে ব্যাংক খাতে নেতিবাচক প্রভাব পড়ছে। গভর্নরের ইচ্ছেমতো কেন্দ্রীয় ব্যাংক চলবে না। সবকিছু নিয়ে ওনাকে জবাবদিহি করতে হবে।’\n\nএ সময় শোকজ ও বদলি প্রত্যাহারের দাবি জানান শাহরিয়ার সিদ্দিকী। তা না হলে সবাইকে শোকজ ও বদলির দাবি জানান।\n\nবাংলাদেশ ব্যাংকের নির্বাহী পরিচালক ও ডেপুটি হেড অব বিএফআইইউ মফিজুর রহমান খান চৌধুরী বলেন, ‘বিগত সাত-আট মাস ধরে ন্যায্য দাবি উত্থাপন করেছি গভর্নরের কাছে। কিন্তু তিনি তা মানেননি। আমরা আশা করি, উনি আমাদের ন্যায্য দাবিদাওয়া মেনে নেবেন। কোনো অন্যায্য দাবি জানানো হয়নি। কেন্দ্রীয় ব্যাংকের মর্যাদা রক্ষায় যথাযথ পদক্ষেপ নেবেন।’\n\nঅফিসার্স ওয়েলফেয়ার কাউন্সিলের সভাপতি মাসুম বিল্লাহ বলেন, ‘গভর্নর বিভিন্ন স্বৈরাচারী পদক্ষেপ নিয়েছেন, এসবের তীব্র নিন্দা জানাই। গতকাল আমাদের তিনজনকে শোকজ নোটিশের জবাব দেওয়ার আগেই বদলি করা হয়েছে। আমরা বিষয়টি সমাধানের জন্য ওনার কাছে গেলেও উনি দেখা করেন না।’ তিনি আরও বলেন, ‘আমরা আমাদের শোকজ নোটিশ ও বদলি প্রত্যাহারসহ অন্যান্য দাবিদাওয়া আজকের মধ্যে বাস্তবায়নের দাবি জানাচ্ছি। যদি তা বাস্তবায়ন না করা হয়, তাহলে আগামীকাল থেকে প্রতীকী কলমবিরতিতে যাব। আর রোববার সর্বস্তরের কর্মকর্তাদের সঙ্গে আলোচনা করে পরবর্তী কর্মসূচি ঘোষণা করা হবে।’\n\nবাংলাদেশ ব্যাংকের বিভিন্ন সিদ্ধান্তের প্রতিবাদ ও গভর্নর আহসান এইচ মনসুরকে ‘স্বৈরাচার’ বলেছিলেন বাংলাদেশ ব্যাংকের তিন কর্মকর্তা। আট দিনের মাথায় গতকাল মঙ্গলবার ওই তিন কর্মকর্তাকে ঢাকার বাইরে বদলি করা হয়। এর আগে গত সোমবার তাঁদের কারণ দর্শানোর নোটিশ দেওয়া হয়।\n\nশেষ সময়ে আহসান এইচ মনসুর যা জানালেন\n\nকর্মকর্তাদের প্রতিবাদ সভার পর আহসান এইচ মনসুর এক তাৎক্ষণিক সংবাদ সম্মেলনে বলেন, কিছু কর্মকর্তা স্বার্থান্বেষী মহলের ইশারায় পরিচালিত হয়ে প্রতিষ্ঠানের মানমর্যাদা ক্ষুণ্ন করছেন। কর্মকর্তাদের অবশ্যই কেন্দ্রীয় ব্যাংকের সার্ভিস রুলস মেনে চলতে হবে। যদি কেউ প্রতিষ্ঠানের নীতিমালার বাইরে গিয়ে কাজ করতে চান, তবে তাঁর বিরুদ্ধে ব্যবস্থা নেওয়া হবে। প্রাতিষ্ঠানিক সক্ষমতা রক্ষায় কোনো প্রকার অভ্যন্তরীণ বিশৃঙ্খলা সহ্য করা হবে না।\n\nগভর্নর তাঁর বক্তব্যে বলেন, প্রাতিষ্ঠানিক শৃঙ্খলা রক্ষা করা একটি নিয়ন্ত্রক সংস্থার জন্য অপরিহার্য। বিশেষ করে যখন খাতটি কাঠামোগত সংস্কারের মধ্য দিয়ে যাচ্ছে, তখন কেন্দ্রীয় ব্যাংকের প্রতিটি পদক্ষেপকে হতে হবে আইনি ও প্রশাসনিক বিধিমালা অনুযায়ী সুসংহত। মূলত আমানতকারীদের সুরক্ষা এবং বিপর্যস্ত ব্যাংকগুলোকে পুনরুদ্ধারের কৌশলগত প্রচেষ্টাই বর্তমান প্রশাসনের মূল চালিকা শক্তি, যা আর্থিক মধ্যস্থতার পরবর্তী পদক্ষেপগুলোতে আরও স্পষ্টভাবে প্রতীয়মান হয়।\n\nগভর্নর বলেন, সংকটগ্রস্ত ব্যাংকগুলোকে দেউলিয়া হওয়া থেকে রক্ষা করা এবং সামগ্রিক বাজার স্থিতিশীল রাখা কেন্দ্রীয় ব্যাংকের একটি কৌশলগত ও আবশ্যিক দায়িত্ব। এ জন্য ব্যাংকগুলোকে টাকা দেওয়া হয়েছে। এই হস্তক্ষেপ না করা হলে আমানতকারীরা তাঁদের কষ্টার্জিত অর্থ ফেরত পেতেন না, যা জাতীয় অর্থনীতিতে একটি ভয়াবহ বিপর্যয় সৃষ্টি করত। এই আর্থিক সহায়তা কোনো একক ব্যাংকের জন্য নয়, বরং গোটা খাতের ওপর জনগণের আস্থা বজায় রাখার একটি বৃহত্তর প্রচেষ্টার অংশ। এরপরও এক্সিম ও সোশ্যাল ইসলামী ব্যাংক দাঁড়াতে পারেনি। বাংলাদেশ ব্যাংকের কোনো কর্মকর্তার অধিকার নেই এসব বিষয়ে কথা বলার। এ জন্য তিন কর্মকর্তার বিরুদ্ধে ব্যবস্থা নেওয়া হয়েছে।’\n\nগভর্নরের পদত্যাগ চান কর্মকর্তারা—এ বিষয়ে বক্তব্য জানতে চাইলে আহসান মনসুর সাংবাদিকদের বলেন, ‘পদত্যাগ করতে আমার মাত্র দুই সেকেন্ড সময় লাগবে। আমি এখানে এসেছি জাতির সেবা করতে। দেশের এই সংকটকালীন সময়ে জাতীয় কর্তব্য হিসেবে দায়িত্ব গ্রহণ করেছি।’\n\nগভর্নর আশঙ্কা প্রকাশ করে বলেন, একটি কুচক্রী মহল সাধারণ কর্মকর্তাদের ভুল পথে পরিচালিত করে ব্যাংকগুলোকে আবার সেই পুরোনো ‘লুটেরা’ মালিকদের হাতে তুলে দেওয়ার ষড়যন্ত্র করছে। তিনি প্রতিশ্রুতি দেন, কেন্দ্রীয় ব্যাংক এই ব্যাংকগুলোকে একটি শক্তিশালী অবস্থানে নিয়ে যাবে এবং কোনোভাবেই আগের ঋণখেলাপি মালিকদের কাছে এগুলো ফেরত যেতে দেওয়া হবে না।\n\nগভর্নর বর্তমানে ধুঁকতে থাকা ব্যাংকগুলোকে একটি শক্তিশালী ও টেকসই আর্থিক অবস্থানে নিয়ে যাওয়ার দৃঢ় অঙ্গীকার পুনর্ব্যক্ত করেন। তিনি ঘোষণা করেন, জনগণের করের টাকা এবং আমানত শুধু জনস্বার্থেই ব্যবহৃত হবে। প্রতিষ্ঠানের ভেতর থেকে কোনো প্রকার ‘দুরভিসন্ধিমূলক কার্যক্রম’ বা অযৌক্তিক কর্মকর্তাদের হস্তক্ষেপ বরদাশত করা হবে না। একটি দায়িত্বশীল নিয়ন্ত্রক সংস্থা হিসেবে বাংলাদেশ ব্যাংক তার পূর্ণ আইনি ও প্রশাসনিক ক্ষমতা প্রয়োগ করে দেশের আর্থিক স্থিতিশীলতা বজায় রাখতে এবং সাধারণ মানুষের আমানতের নিরাপত্তা নিশ্চিত করতে বদ্ধপরিকর।\n\n‘মব’ তৈরি করে বের করা হলো গভর্নরের উপদেষ্টাকে\n\nআহসান এইচ মনসুর বাংলাদেশ ব্যাংকে সংবাদ সম্মেলন করার পরই আলোচনা শুরু হয় নতুন গভর্নর নিয়োগের। এরপরই আহসান এইচ মনসুর বাসায় চলে যান। বাসায় চলে যাওয়ার সময় কেন্দ্রীয় ব্যাংকের কর্মকর্তারা তাঁকে বিদায় জানান।\n\nএরপর কেন্দ্রীয় ব্যাংকের বেশ কয়েকজন কর্মকর্তা ‘মব’ তৈরি করে বাংলাদেশ ব্যাংকের গভর্নরের উপদেষ্টা আহসান উল্লাহকে বের করে দেন। তাঁরা ‘ধর ধর’ বলে স্লোগান দেন। কেউ কেউ গায়ে হাত তোলার চেষ্টা করেন। এ সময় আহসান উল্লার ঘাড় ধরে গাড়িতে তোলায় নেতৃত্ব দেন কেন্দ্রীয় ব্যাংকের অতিরিক্ত পরিচালক তৌহিদুল ইসলাম।\n\nএ ছাড়া নির্বাহী পরিচালক সরোয়ার হোসেন, পরিচালক নওশাদ মোস্তফা, অতিরিক্ত পরিচালক তানভীর আহমেদসহ কেন্দ্রীয় ব্যাংকের প্রায় ৩০ জন কর্মকর্তা উপস্থিত ছিলেন।\n\nসামগ্রিক বিষয় নিয়ে সাবেক অর্থ উপদেষ্টা সালেহউদ্দিন আহমেদ প্রথম আলোকে বলেন, ‘নতুন সরকার বাংলাদেশ ব্যাংকের কৌশল ও সিদ্ধান্তে পরিবর্তন আনতে পারত। হঠাৎ করে গভর্নর পদে পরিবর্তনে ভালো বার্তা যায় না। আহসান এইচ মনসুর জ্ঞানী মানুষ, তিনি ভালো করছিলেন। তাঁর সময়ে অনেক ভালো কাজ হয়েছে। গভর্নরের পদটা সংবেদনশীল পদ। তাঁকে দেশের আর্থিক নীতি, বিদেশি ঋণ, দাতা সংস্থাসহ নানা পর্যায়ে যোগাযোগ রাখতে হয়। ওনার সময়ে পাঁচ ব্যাংক একীভূত করে সম্মিলিত ইসলামী ব্যাংক গঠন করা হয়েছে। আমাদের সময়ের সরকার এই সিদ্ধান্ত নিয়েছে। এ ছাড়া আরও অনেক কাজ হয়েছে। বাংলাদেশের অর্থনীতির জন্য যা খুবই প্রয়োজন। যদি এই নীতি সরকার যথোপযুক্ত মনে না করে, তাহলে পরিবর্তন আনতে পারে।’"
      },
      {
        "title": "আহসান এইচ মনসুরকে বদলে বাংলাদেশ ব্যাংকে নতুন গভর্নর নিয়োগের প্রক্রিয়া চলছে",
        "url": "https://www.prothomalo.com/business/bank/srzzjy5lbq",
        "source": "Prothom Alo",
        "publishedAt": "2026-02-25T16:25:25+06:00",
        "content": "বাংলাদেশ ব্যাংকের গভর্নর আহসান এইচ মনসুরের জায়গায় নতুন গভর্নর নিয়োগ দেওয়ার প্রক্রিয়া চলছে।\n\nঅর্থ মন্ত্রণালয়ের আর্থিক প্রতিষ্ঠান বিভাগ এ বিষয়ক একটি প্রস্তাব নতুন অর্থমন্ত্রী আমীর খসরু মাহমুদ চৌধুরীর কাছে উপস্থাপন করেছে। অর্থমন্ত্রী তাতে সম্মতি দিয়েছেন। এ ব্যাপারে প্রধানমন্ত্রীর সম্মতি পেলে তা যাবে রাষ্ট্রপতির কার্যালয়ে। এরপর প্রজ্ঞাপন জারি হবে।\n\nআর্থিক প্রতিষ্ঠান বিভাগ সূত্রে জানা গেছে, নতুন গভর্নর যুক্তরাষ্ট্রে একটি বিশ্ববিদ্যালয়ে শিক্ষকতা করছেন।\n\nআর্থিক প্রতিষ্ঠান বিভাগের সচিব নাজমা মোবারেক আজ দুপুর পৌনে দুইটায় অর্থমন্ত্রীর সঙ্গে তাঁর কার্যালয়ে দেখা করেছেন। বের হওয়ার পর জানতে চাইলে নাজমা মোবারেক বলেন, ‘অপেক্ষা করুন। এখনই কিছু বলতে চাইছি না। কিছু হলে জানতে পারবেন।’\n\nগণঅভ্যত্থানের মাধ্যমে ২০২৪ সালের ৫ আগষ্ট শেখ হাসিনা সরকারের পতন হয়। এরপর তৎকালীন গভর্নর আবদুর রউফ তালুকদারকে আর প্রকাশ্যে দেখা যায়নি। নতুন অন্তর্বর্তী সরকার দায়িত্ব দেওয়ার পর ১৪ আগষ্ট বাংলাদেশ ব্যাংকের গভর্নর হিসেবে আহসার এইচ মনসুরকে নিয়োগ দেয়। এখন বিএনপি নেতৃত্বাধীন সরকারের ক্ষমতায় আসার নয় দিনের মাথায় বর্তমান গভর্নরের জায়গায় নতুন নিয়োগের প্রক্রিয়া শুরু করেছে।\n\nপদত্যাগ করেছেন কিনা জানতে চাইলে আজ দুইটা ৪৮ মিনিটে বাংলাদেশ ব্যাংকের গভর্নর আহসান এইচ মনসুর প্রথম আলোকে বলেন, 'আমি পদত্যাগ করিনি। কেউ আমার সঙ্গে যোগাযোগ করেননি। গণমাধ্যমে খবর দেখলাম। এর সত্যতা ধরে নিচ্ছি।'\n\nএ দিকে বিভিন্ন দাবি পূরণ ও তিন কর্মকর্তাকে কারণ দর্শানো এবং বদলি প্রত্যাহারের দাবিতে আজ সকালে প্রতিবাদ সমাবেশ করেছেন বাংলাদেশ ব্যাংকের কর্মকর্তারা। এসব দাবি না মানলে আগামীকাল বৃহস্পতিবার থেকে গভর্নরের পদত্যাগের দাবিতে কলমবিরতিতে যাবেন কর্মকর্তা ও কর্মচারীরা—এমন ঘোষণা দেওয়া হয় সমাবেশ থেকে।\n\nবাংলাদেশ ব্যাংকের গভর্নর আহসান এইচ মনসুরের ‘স্বৈরাচারী’ আচরণের প্রতিবাদে সংস্থাটির সর্বস্তরের কর্মকর্তা-কর্মচারীদের প্রতিবাদ সভার আয়োজন করে বাংলাদেশ ব্যাংক অফিসার্স ওয়েলফেয়ার কাউন্সিল। এতে বাংলাদেশ ব্যাংকের কর্মকর্তা–কর্মচারীরা অংশ নেন।\n\nগভর্নরের পদত্যাগ চায় কর্মকর্তারা, এ নিয়ে জানতে চাইলে আহসান মনসুর বলেন, ‘পদত্যাগ করতে আমার মাত্র দুই সেকেন্ড সময় লাগবে। আমি এখানে এসেছি জাতির সেবা করতে। দেশের এই সংকটকালীন সময়ে জাতীয় কর্তব্য হিসেবে দায়িত্ব গ্রহণ করেছি।’\n\nকর্মকর্তাদের প্রতিবাদ সভার পর বাংলাদেশ ব্যাংক গভর্নর আহসান এইচ মনসুর এক তাৎক্ষণিক সংবাদ সম্মেলনে এসব কথা বলেন বাংলাদেশ ব্যাংক গভর্নর।\n\nআহসান এইচ মনসুর আরও বলেন, কিছু কর্মকর্তা স্বার্থান্বেষী মহলের ইশারায় পরিচালিত হয়ে প্রতিষ্ঠানের মান-মর্যাদা ক্ষুণ্ন করছেন। কর্মকর্তাদের অবশ্যই কেন্দ্রীয় ব্যাংকের সার্ভিস রুলস মেনে চলতে হবে। যদি কেউ প্রতিষ্ঠানের নীতিমালার বাইরে গিয়ে কাজ করতে চান, তবে তার বিরুদ্ধে ব্যবস্থা নেওয়া হবে। প্রাতিষ্ঠানিক সক্ষমতা রক্ষায় কোনো প্রকার অভ্যন্তরীণ বিশৃঙ্খলা সহ্য করা হবে না।"
      },
      {
        "title": "বিশ্ববাজারে তেলের দাম সাত মাসের মধ্যে প্রায় সর্বোচ্চ",
        "url": "https://www.prothomalo.com/business/world-business/9l4qnn0yd7",
        "source": "Prothom Alo",
        "publishedAt": "2026-02-25T10:32:45+06:00",
        "content": "বিশ্ববাজারে তেলের দাম সাত মাসের মধ্যে সর্বোচ্চ পর্যায়ের কাছাকাছি।\n\nবিনিয়োগকারীরা একদিকে যুক্তরাষ্ট্র ও ইরানের যুদ্ধ নিয়ে শঙ্কিত, অর্থাৎ তেলের সরবরাহ ব্যাহত হতে পারে, এই আশঙ্কা সম্পর্কে তারা সচেতন। অন্যদিকে যুক্তরাষ্ট্র ও ইরানের মধ্যে আলোচনারও প্রস্তুতি চলছে। এ পরিস্থিতিতে বিশ্ববাজারে তেলের দাম বেড়েছে।\n\nআজ বুধবার সকালে বিশ্ববাজারে ব্রেন্ট ক্রুড ফিউচার্সের দাম বেড়ে দাঁড়ায় ব্যারেলপ্রতি ৭১ ডলার ২২ সেন্ট, গতকালের তুলনায় যা ৪৫ সেন্ট বা শূন্য দশমিক ৬৪ শতাংশ বেশি। একই সময়ে ডব্লিউটিআই ফিউচার্সের দাম ৪২ সেন্ট বা শূন্য দশমিক ৬৪ শতাংশ বেড়ে হয়েছে ব্যারেলপ্রতি ৬৬ ডলার ৫ সেন্ট।\n\nএর আগে গত শুক্রবার ব্রেন্ট ক্রুডের দাম ৩১ জুলাইয়ের পর সর্বোচ্চ পর্যায়ে পৌঁছায়। সোমবার ডব্লিউটিআই ক্রুডের দাম ৪ আগস্টের পর সর্বোচ্চ পর্যায়ে ওঠে। মধ্যপ্রাচ্যে যুক্তরাষ্ট্রের সামরিক উপস্থিতি জোরদার হওয়ায় এই দুই সূচক এখনো সেই উচ্চতার কাছাকাছি। ইরানকে পারমাণবিক ও ব্যালিস্টিক ক্ষেপণাস্ত্র কর্মসূচি নিয়ে সমঝোতায় আসতে চাপ দিয়ে যাচ্ছে যুক্তরাষ্ট্র।\n\nসংবাদে বলা হয়েছে, সংঘাত দীর্ঘায়িত হলে ওপেকভুক্ত ও তৃতীয় বৃহত্তম অপরিশোধিত তেল উৎপাদক ইরানসহ পুরো মধ্যপ্রাচ্য অঞ্চল থেকেই সরবরাহ ব্যাহত হওয়ার ঝুঁকি আছে। এ কারণে বিনিয়োগকারীরা সতর্ক।\n\nআগামীকাল বৃহস্পতিবার জেনেভায় যুক্তরাষ্ট্র ও ইরানের প্রতিনিধিদের মধ্যে তৃতীয় দফা বৈঠক হওয়ার কথা। মার্কিন পক্ষের প্রতিনিধিত্ব করবেন স্টিভ উইটকফ ও জ্যারেড কুশনার।\n\nইরানের পররাষ্ট্রমন্ত্রী আব্বাস আরাগচি মঙ্গলবার বলেছেন, কূটনীতিকে অগ্রাধিকার দেওয়া হলে যুক্তরাষ্ট্রের সঙ্গে সমঝোতা হওয়ার দ্বারপ্রান্তে দাঁড়িয়ে আছে ইরান।\n\nআইজি মার্কেটের বিশ্লেষক টনি সাইকামোর বলেন, মার্কিন প্রেসিডেন্ট ডোনাল্ড ট্রাম্প ইতিমধ্যে সতর্ক করে দিয়েছেন, চুক্তি না হলে পরিণতি ‘খুবই খারাপ’ হতে পারে। যুক্তরাষ্ট্র চায়, ইরানের ইউরেনিয়াম সমৃদ্ধকরণ কর্মসূচি যেন শূন্যের কোঠায় নামিয়ে আনা হয়। কিন্তু ইরান যুক্তরাষ্ট্রের এমন দাবির সঙ্গে সামঞ্জস্যপূর্ণভাবে ছাড় দেবে কি না, তা নিশ্চিত নয়।\n\nএ উত্তেজনার মধ্যে আবার চীনের জাহাজ–বিধ্বংসী ক্রুজ ক্ষেপণাস্ত্র কেনা নিয়ে আলোচনা জোরদার করেছে ইরান—বিশেষ সূত্রে এ তথ্য জানা গেছে। এসব অস্ত্র ইরানের উপকূলের কাছে মোতায়েন মার্কিন নৌবাহিনীকে লক্ষ্য করে বসানো হতে পারে।\n\nবিশেষজ্ঞদের মতে, এ ধরনের ক্ষেপণাস্ত্র পেলে ইরানের সামরিক সক্ষমতা বাড়বে। মার্কিন নৌবাহিনী বাড়তি ঝুঁকির মধ্যে পড়বে।\n\nভূরাজনৈতিক উত্তেজনার পাশাপাশি বাজারে বাড়তি সরবরাহের সম্ভাবনা আছে। এ কারণেও তেলের দাম বাড়ছে। কেননা বিশ্ববাজারে তেলের উৎপাদন এখন চাহিদার তুলনায় বেশি।\n\nবাজারসংশ্লিষ্ট সূত্র জানায়, আমেরিকান পেট্রোলিয়াম ইনস্টিটিউটের তথ্যানুযায়ী ২০ ফেব্রুয়ারি শেষ হওয়া সপ্তাহে যুক্তরাষ্ট্রে তেলের মজুত ১ কোটি ১৪ লাখ ৩০ হাজার ব্যারেল বেড়েছে।\n\nএকই সময়ে পেট্রোল ও ডিস্টিলেট জ্বালানির মজুত কমেছে। এ বিষয়ে যুক্তরাষ্ট্রের জ্বালানি তথ্য প্রশাসনের আনুষ্ঠানিক প্রতিবেদন আজ বুধবার প্রকাশিত হওয়ার কথা।"
      },
      {
        "title": "যুক্তরাষ্ট্রের ১৫% শুল্কে লাভবান হবে চীন ও ব্রাজিল",
        "url": "https://www.prothomalo.com/business/world-business/xfdvj4gm73",
        "source": "Prothom Alo",
        "publishedAt": "2026-02-24T20:00:00+06:00",
        "content": "যাদের বেশি ক্ষতি করতে চাইলেন মার্কিন প্রেসিডেন্ট ডেনাল্ড ট্রাম্প, এবার উল্টো তাদেরই বেশি লাভ হচ্ছে। বিষয়টি হলো, ট্রাম্পের নতুন ১৫ শতাংশ গ্লোবাল শুল্কনীতিতে সবচেয়ে বেশি লাভ হতে পারে ব্রাজিল ও চীনের।\n\nফিন্যান্সিয়াল টাইমসের প্রতিবেদনে বলা হয়েছে, ট্রাম্প যেসব দেশকে সবচেয়ে বেশি সমালোচনা করেছেন, তারাই এই নতুন শুল্ক কাঠামোয় সবচেয়ে বেশি সুবিধা পাবে।\n\nস্বাধীন বাণিজ্য বিশ্লেষণকারী সংস্থা গ্লোবাল ট্রেড অ্যালার্টের বিশ্লেষণ অনুযায়ী, ব্রাজিলের গড় শুল্কহার সবচেয়ে বেশি কমবে। তাদের শুল্ক কমতে পারে প্রায় ১৩ দশমিক ৬ শতাংশীয় পয়েন্ট। চীনের বেলায় এটি প্রায় ৭ দশমিক ১ শতাংশীয় পয়েন্ট।\n\nঅর্থনৈতিক বিশ্লেষকদের মতে, এই পরিবর্তনের ফলে চীনের পণ্যে আরোপিত গড় শুল্ক ৩২ শতাংশ থেকে কমে ২৪ শতাংশে নেমে আসবে। সিএনএনের সংবাদে বলা হয়েছে, এই পরিবর্তনের কারণে সবচেয়ে লাভবান হবে চীন। সেই সঙ্গে চীন ইতিমধ্যে উচ্চ শুল্কের প্রভাব মোকাবিলায় সরবরাহ ব্যবস্থায় নানা পরিবর্তন নিয়ে এসেছে।\n\nচীন এখন সয়াবিনের মতো পণ্য বিভিন্ন দেশ থেকে আমদানি করছে। যুক্তরাষ্ট্রে তাদের রপ্তানি কমলেও অন্য দেশে বেড়েছে। ফলে গত বছর তাদের রেকর্ড ১ লাখ ২০ হাজার কোটি ডলারের বাণিজ্য উদ্বৃত্ত ছিল। দক্ষিণ কোরিয়া ও ভিয়েতনামের মতো দেশ যুক্তরাষ্ট্রের সঙ্গে চুক্তি করতে বাধ্য হলেও চীনের নিজের শক্তির বলে ছাড় দেয়নি। বরং যুক্তরাষ্ট্র উল্টো নানা সময় ছাড় দিয়েছে।\n\nসংবাদে বলা হয়েছে, নতুন এই শুল্কের কারণে সবচেয়ে বড় ক্ষতির মুখোমুখি হবে দীর্ঘদিনের মার্কিন মিত্র, যেমন যুক্তরাজ্য, ইউরোপীয় ইউনিয়ন ও জাপান। অর্থাৎ ট্রাম্পের গোলা শত্রু শিবিরে না পড়ে মিত্র শিবিরে পড়ছে।\n\nগত বছর জানুয়ারিতে ট্রাম্প ইন্টারন্যাশনাল ইমার্জেন্সি ইকোনমিক পাওয়ার্স অ্যাক্ট ব্যবহার করে বিভিন্ন দেশের পণ্যে শুল্ক আরোপ করেছিলেন। কিন্তু গত সপ্তাহে যুক্তরাষ্ট্রের সুপ্রিম কোর্ট সেই পদক্ষেপ বেআইনি বলে বাতিল করেন। এর পরেই ট্রাম্প প্রথমে ১০ শতাংশ বৈশ্বিক শুল্ক ঘোষণা করেন। পরে তা বাড়িয়ে সর্বোচ্চ ১৫ শতাংশ করেন। এই নতুন শুল্ক আজ মঙ্গলবার থেকে কার্যকর হবে। তবে এর মেয়াদ আপাতত ১৫০ দিন। এরপর কংগ্রেসের অনুমোদন প্রয়োজন হবে।\n\nবিশেষজ্ঞদের মতে, ভিয়েতনাম, থাইল্যান্ড ও মালয়েশিয়ার মতো এশিয়ার অন্যান্য উৎপাদনকারী দেশও নতুন শুল্কের কারণে সুবিধা পাবে। এর জেরে এসব দেশ থেকে পোশাক, আসবাব, খেলনা ও প্লাস্টিক পণ্যের রপ্তানি বাড়তে পারে।\n\nতবে ভবিষ্যতে শুল্কনীতি নিয়ে অনিশ্চয়তা রয়েছে। ট্রাম্প প্রশাসন ১৯৭৪ সালের ট্রেড অ্যাক্টের সেকশন ৩০১ অনুযায়ী নির্দিষ্ট দেশগুলোর বিরুদ্ধে নতুন তদন্ত শুরু করতে পারে। ইতিমধ্যে ব্রাজিল ও চীনের বিরুদ্ধে তদন্ত চলছে। সেই সঙ্গে মার্কিন কংগ্রেস ও সুপ্রিম কোর্ট অনেক ক্ষেত্রে বাদ সাধতে পারেন। সব মিলিয়ে বিশ্বব্যবস্থায় অনিশ্চয়তা আরও বাড়ল বলে মনে করছেন বিশ্লেষকেরা।\n\nযুক্তরাষ্ট্রের বাণিজ্য প্রতিনিধি জেমিসন গ্রিয়ার জানিয়েছেন, প্রয়োজন হলে তদন্তের ভিত্তিতে নতুন শুল্ক আরোপ করা হবে। তিনি আরও বলেন, পরিস্থিতির গুরুত্বের কারণে ট্রাম্প সর্বোচ্চ ক্ষমতা ব্যবহার করেছেন। একই সঙ্গে তিনি জানান, ইউরোপীয় ইউনিয়নসহ বিভিন্ন দেশের সঙ্গে বাণিজ্য চুক্তি এখনো বহাল রয়েছে।\n\nবিশেষজ্ঞদের মতে, এই নতুন শুল্কনীতি ভারতের জন্য স্বল্প মেয়াদে কিছু অনিশ্চয়তা তৈরি করলেও দীর্ঘ মেয়াদে রপ্তানির সুযোগ বাড়তে পারে।\n\n২০২৫ সালের ২ এপ্রিল বিশ্বের ১৫৭টি দেশের পণ্যে বিভিন্ন হারে পাল্টা শুল্ক আরোপ করেন ডোনাল্ড ট্রাম্প। ৯ এপ্রিল থেকে তা কার্যকর হওয়ার কথা ছিল। কিন্তু তারা তিন মাসের জন্য সিদ্ধান্ত স্থগিত রেখে বিভিন্ন দেশের সঙ্গে দ্বিপক্ষীয় আলোচনা শুরু করে। এরপর বিভিন্ন দেশের সঙ্গে তারা চুক্তি করে। কিন্তু গত শুক্রবার মার্কিন সুপ্রিম কোর্ট ট্রাম্পের এই পাল্টা শুল্ক অবৈধ ঘোষণা করেন।"
      },
      {
        "title": "টানা কয়েক দিন বৃদ্ধির পর আজ বিশ্ববাজারে কমল সোনার দাম",
        "url": "https://www.prothomalo.com/business/world-business/sq2yemi3ox",
        "source": "Prothom Alo",
        "publishedAt": "2026-02-24T18:15:00+06:00",
        "content": "বিশ্ববাজারে টানা কয়েক দিন বৃদ্ধির পর আজ মঙ্গলবার সোনার দাম কিছুটা কমেছে। সোমবার যুক্তরাষ্ট্রের বাজারে সোনার দাম ২ শতাংশের বেশি বেড়েছিল, গত তিন সপ্তাহের মধ্যে যা সর্বোচ্চ। কিন্তু আজ মঙ্গলবার সোনার স্পট মূল্য প্রায় ১ শতাংশ কমে যায়।\n\nসোমবার সোনার দাম ছিল আউন্সপ্রতি সর্বোচ্চ ৫ হাজার ২৩০ ডলার। আজ মঙ্গলবার সকালে এই প্রতিবেদন লেখা পর্যন্ত সোনার দাম ১ দশমিক শূন্য ৫ শতাংশ কমে ৫ হাজার ১৭৬ ডলারে নেমে এসেছে। খবর রয়টার্স কমোডিটি মার্কেটের।\n\nবিষয়টি হলো, যখনই অনিশ্চয়তা বাড়ে, তখনই বাড়তে শুরু করে সোনার দাম। বিনিয়োগের নিরাপদ খাত হিসেবে পরিচিত সোনায় বিনিয়োগ বাড়াতে থাকেন বিনিয়োগকারীরা। ফলে ঊর্ধ্বমুখী হয় সোনা। ঠিক তেমনই দেখা যাচ্ছে আন্তর্জাতিক বাজারে।\n\nসম্প্রতি জরুরি আইন ব্যবহার করে ট্রাম্প যে বিশ্বের বিভিন্ন দেশের পণ্যে পাল্টা শুল্ক আরোপ করেছেন, সুপ্রিম কোর্ট তা অবৈধ ঘোষণা করেছে। কিন্তু ট্রাম্প তো দমে যাওয়ার পাত্র নন। শুল্ক নিয়ে আবার হুঁশিয়ারি দিয়েছেন তিনি। এই আবহেই সোনার দামের ওপর প্রভাব পড়েছে বলে মনে করা হচ্ছে। এ ছাড়া যুক্তরাষ্ট্র ও ইরানের মধ্যে যুদ্ধ শুরুর আবহ নিয়েও অনিশ্চয়তা তৈরি হয়েছে বাজারে। এক বছর ধরেই সোনার দাম ঊর্ধ্বমুখী। ২০২৫ সালে সোনার স্পট মূল্য বেড়েছে প্রায় ৬৫ শতাংশ। ২০২৫ সালের শুরুতে বিশ্ববাজারে সোনার দাম ছিল আউন্সপ্রতি প্রায় ২ হাজার ৮০০ ডলার। বছরের শেষে তা ৪ হাজার ৩০০ ডলারের কাছাকাছি চলে যায়।\n\nএরপর চলতি বছরের শুরুতে সোনার দাম আউন্সপ্রতি ৫ হাজার ডলার ছাড়িয়ে যায়। ২৯ জানুয়ারি বিশ্ববাজারে প্রতি আউন্স সোনার দাম ছিল ৫ হাজার ৫৯৪ ডলার ৮২ সেন্ট। এটাই ইতিহাসের সোনার সর্বোচ্চ দাম। ভবিষ্যতে সোনার দাম আরও বাড়তে পারে বলেই ধারণা করা হচ্ছে। এপ্রিলে ইউএস গোল্ড ফিউচারের সরবরাহ ২ দশমিক ৭ শতাংশ বেড়ে হয়েছে ৫ হাজার ২১৯ ডলার প্রতি আউন্স। একই সঙ্গে রুপার দামও অনেকটা বেড়েছে।\n\nবিজনেস স্ট্যান্ডার্ডের প্রতিবেদন অনুযায়ী, বিশ্বজুড়ে নানা অর্থনৈতিক ও রাজনৈতিক সমস্যা চলছে। আজ সোনার দামে কিছুটা সংশোধন হলেও চলতি বছর সোনার মূল্যবৃদ্ধির ধারা অব্যাহত থাকবে।\n\nলন্ডন বুলিয়ন মার্কেট অ্যাসোসিয়েশনের (এলএমবিএ) বার্ষিক পূর্বাভাস জরিপে বিশ্লেষকেরা বলছেন, ২০২৬ সালে সোনার দাম সর্বোচ্চ ৭ হাজার ১৫০ ডলার পর্যন্ত উঠতে পারে। গড় দাম হতে পারে ৪ হাজার ৭৪২ ডলার।\n\nবিনিয়োগ ব্যাংক গোল্ডম্যান স্যাকসও পূর্বাভাস বৃদ্ধি করেছে। তারা বলেছে, ২০২৬ সালের ডিসেম্বরে সোনার দাম ৫ হাজার ৪০০ ডলারে উঠতে পারে। এর আগে তাদের পূর্বাভাস ছিল ৪ হাজার ৯০০ ডলার।\n\nস্বাধীন বিশ্লেষক রস নরম্যান মনে করেন, চলতি বছর সোনার দাম সর্বোচ্চ ৬ হাজার ৪০০ ডলার পর্যন্ত উঠতে পারে। গড় দামের ক্ষেত্রে তাঁর পূর্বাভাস ৫ হাজার ৩৭৫ ডলার। রস নরম্যান বলেন, এই মুহূর্তে একমাত্র নিশ্চিত বিষয় হলো অনিশ্চয়তা। এই অনিশ্চয়তাই সোনার পালে হাওয়া দিচ্ছে।"
      },
      {
        "title": "কেনাকাটায় ব্যাংকের কার্ডে ৫০ শতাংশ পর্যন্ত ছাড়, কোন ব্যাংক কী কী ছাড় দিচ্ছে",
        "url": "https://www.prothomalo.com/business/personal-finance/dhj54x8d9m",
        "source": "Prothom Alo",
        "publishedAt": "2026-02-25T15:33:52+06:00",
        "content": "রোজার শুরুর দিকে তুলনামূলক বেশি খরচ হয় খাবারে। এরপরেই খরচের তালিকায় আছে নতুন পোশাক, জুতা, গয়নাসহ নানা প্রয়োজনীয় পণ্য। অনেকে আবার এ সময়ে দেশ ও দেশের বাইরে বেড়াতে যান।\n\nদেশের ব্যাংকগুলো তাদের ডেবিট ও ক্রেডিট কার্ডধারী গ্রাহকদের জন্য এই রোজার মাসে নানা ধরনের অফার বা সুবিধা দিয়ে থাকে। এর ফলে মানুষ কার্ড ব্যবহার করে কেনাকাটায় আগ্রহী হন। নগদ লেনদেনও চলে। আবার এসব কার্ডের অফারের ফলে ক্রেতারাও কেনাকাটায় অর্থ সাশ্রয় করতে পারেন।\n\nব্যাংকগুলো বলছে, রোজার সময় উৎসবকেন্দ্রিক কেনাকাটা বাড়ে। তাই ব্যাংকের গ্রাহকেরা যেন সহজে লেনদেন করতে পারেন, সে জন্য বিশেষ সুবিধা রাখা হয়।\n\nএ বিষয়ে সিটি ব্যাংকের কার্ড বিভাগের প্রধান তৌহিদুল আলম প্রথম আলোকে বলেন, রোজার মাসে পবিত্র ঈদুল ফিতরকে কেন্দ্র করে কার্ডের মাধ্যমে গ্রাহকের খরচ ৩০ থেকে ৩৫ শতাংশ বেড়ে যায়। তাই ব্যাংকগুলো নানা ধরনের ছাড় ও সুবিধা দেয়।\n\nইতিমধ্যে বেশ কয়েকটি ব্যাংক তাদের ওয়েবসাইট ও সামাজিক যোগাযোগমাধ্যমে অফারের বিস্তারিত প্রকাশ করেছে। এ ছাড়া এসএমএস ও অন্যান্য মাধ্যমেও গ্রাহকদের নির্দিষ্ট শর্তে ছাড় বা ক্যাশব্যাকের তথ্য দেওয়া হচ্ছে। আবার বিভিন্ন দোকানের ক্যাশ কাউন্টারেও ঝুলছে এসব প্রচারণা।\n\nসিটি ব্যাংকে কী ছাড় আছে\n\nবেসরকারি খাতের সিটি ব্যাংকের অ্যামেক্স, ভিসা ও মাস্টারকার্ড ক্রেডিট ও ডেবিট কার্ডধারীদের লাইফস্টাইল ও গ্রোসারি আউটলেটে ২৫ শতাংশ পর্যন্ত ক্যাশব্যাকের সুবিধা দেওয়া হয়েছে।\n\nএ ছাড়া ৭০০টির বেশি রিটেইল স্টোরে ৫০ শতাংশ পর্যন্ত ছাড়ও রয়েছে। ১০০টির বেশি রেস্তোরাঁয় খাবার বিলে ৩০ শতাংশ পর্যন্ত এবং বিভিন্ন অনলাইন মার্চেন্ট ও ফুড ডেলিভারিতে ২৫ শতাংশ পর্যন্ত ছাড় আছে।\n\nইফতার ও রাতের খাবারেও নানা ছাড় আছে। ৫০টির বেশি রেস্টুরেন্ট ও তারকা হোটেলে ইফতার ও ডিনারে অফার আছে সিটি ব্যাংকের কার্ডে। সিটি ব্যাংকের অ্যামেক্স ডেবিট কার্ডধারীদের জন্য নির্দিষ্ট পাঁচ তারকা হোটেলে একটি প্যাকেজ কিনলে পরবর্তী প্যাকেজে ৫০ শতাংশ ছাড়ের সুবিধা দেওয়া হয়েছে।\n\nব্র্যাক ব্যাংক: ইফতার ও সাহ্‌রি ১টি কিনলে ৪টি ফ্রি\n\nরোজা উপলক্ষে ব্র্যাক ব্যাংকের গ্রাহকেরা ১ হাজার ৪০০টির বেশি আউটলেটে আকর্ষণীয় ছাড় পাচ্ছেন। ব্র্যাক ব্যাংকের সব কার্ডধারী সারা দেশের বিভিন্ন তারকা হোটেলে ইফতার ও রাতের খাবার এবং সাহ্‌রিতে একটি প্যাকেজ কিনলে চারটি ফ্রি পর্যন্ত বুফে অফার আছে।\n\nএ ছাড়া ডাইনিংয়ের (খাবার) জন্য ৫৩টি হোটেল ও রেস্টুরেন্টে ৩০ শতাংশ পর্যন্ত ছাড়ের সুবিধা উপভোগ করতে পারবেন এই ব্যাংকের গ্রাহকেরা। পাশাপাশি ১১৯টি লাইফস্টাইল পার্টনার শপে ব্যাংকের কার্ডধারীরা ৩০ শতাংশ পর্যন্ত ছাড় উপভোগ করতে পারবেন।\n\nএ ছাড়া ব্র্যাক ব্যাংকের কার্ডধারীরা ২৫টি গয়নার দোকানে ৪৮ শতাংশ পর্যন্ত ছাড় পাবেন। অনলাইন কেনাকাটায় আড়ং, অ্যাপেক্স ও বাটায় ১৫ শতাংশ পর্যন্ত ক্যাশব্যাক পাবেন। পাশাপাশি লং বিচ হোটেল, ওশান প্যারাডাইস, মম ইন, বিমান বাংলাদেশ এয়ারলাইনস, ইউএস–বাংলা এয়ারলাইনস, এয়ার অ্যাস্ট্রাসহ ৩৫টি ট্রাভেল ও এয়ারলাইনস পার্টনারদের সঙ্গে ৫৫ শতাংশ পর্যন্ত মূল্যছাড় পাবেন এই ব্যাংকের কার্ড ব্যবহারকারী গ্রাহকেরা।\n\nঢাকা ব্যাংক তাদের গ্রাহকদের জন্য নিয়ে এসেছে বড় ছাড়। ব্যাংকটির কার্ডধারীরা ভ্রমণে সর্বোচ্চ ৭০ শতাংশ পর্যন্ত ছাড় উপভোগ করতে পারবেন। এ ছাড়া নির্দিষ্ট হোটেল ও রিসোর্টে আকর্ষণীয়  ছাড়সহ আছে বিশেষ ডাইনিং অফার। বিভিন্ন রেস্তোরাঁয় সর্বোচ্চ ২৫ শতাংশ পর্যন্ত ছাড়ের পাশাপাশি থাকছে ‘পে ওয়ান ইট ৫’ (একটি কিনলে চারটি ফ্রি)–এর মতো দারুণ সুবিধা।\n\nরিটেইল ও অনলাইন শপিংয়ের ক্ষেত্রে গ্রাহকরা পাবেন ১৫ শতাংশ ক্যাশব্যাক (সর্বোচ্চ ১৫০০ টাকা পর্যন্ত)।\n\nপ্রাইম ব্যাংকে ১০ হাজার টাকা ক্যাশব্যাক\n\nপ্রাইম ব্যাংকের ভিসা ও মাস্টারকার্ডধারী গ্রাহকেরা লাইফস্টাইল কেনাকাটায় ২০ থেকে ৩৫ শতাংশ পর্যন্ত মূল্যছাড় পাবেন। নির্দিষ্ট কিছু তারকা হোটেল ও রেস্টুরেন্টে ইফতার এবং রাতের খাবারে রয়েছে ‘বাই ওয়ান গেট থ্রি’ অফার। এ ছাড়া বিভিন্ন ব্র্যান্ডের পণ্য কেনাকাটায় রয়েছে ১০ হাজার টাকা পর্যন্ত ক্যাশব্যাক অফার।\n\nইস্টার্ন ব্যাংকের কার্ডে ইফতারে ছাড়\n\nইস্টার্ন ব্যাংকের ভিসা ও মাস্টারকার্ডের ক্রেডিট কার্ডধারীদের জন্য ১৩টি তারকা হোটেলে ইফতার ও রাতের খাবারে আছে ‘বাই ওয়ান গেট ওয়ান, টু ও থ্রি’ অফার। এ ছাড়া এই ব্যাংকের সব ধরনের ক্রেডিট কার্ডের মাধ্যমে ৭০টি লাইফস্টাইল ব্র্যান্ডে কেনাকাটায় ১০ থেকে ২৫ শতাংশ পর্যন্ত ছাড় রয়েছে। জুয়েলারি ও মেকওভারের জন্য ২৫টি আউটলেটে ১০ থেকে ২৫ শতাংশ পর্যন্ত ছাড় রয়েছে।\n\nডাচ্‌–বাংলা ব্যাংক: সুপারশপে ২০ শতাংশ ক্যাশব্যাক\n\nডাচ্‌–বাংলা ব্যাংক তাদের ডেবিট ও ক্রেডিট কার্ডধারীদের জন্য পাঁচ তারকা বিলাসবহুল হোটেলে পবিত্র রমজান মাসজুড়ে ইফতার ও ডিনারে (রাতের খাবার) একটির মূল্যে চারটি পাওয়া যাবে, এমন অফার দিচ্ছে। ডাচ্‌–বাংলা ব্যাংকের ক্রেডিট কার্ড ব্যবহারে আড়ং, আগোরা, অ্যাপেক্স, বাটা, চালডাল, দারাজ, ইউনিমার্ট ও মীনা বাজারে কেনাকাটায় ২০ শতাংশ পর্যন্ত ক্যাশব্যাক রয়েছে।\n\nনেক্সাস–পে ও রকেট অ্যাপ দিয়ে কিউআর কোড স্ক্যান করে পেমেন্ট করলে পাওয়া যাচ্ছে ২০ শতাংশ ক্যাশব্যাক। বে, লোটো, পিৎজা হাট, কেএফসি, ইজি, জেন্টেল পার্ক ও সেইলরে এ অফার পাওয়া যাচ্ছে।\n\nঈদের কেনাকাটা ও ইফতারে রমজান মাসজুড়ে ইউনাইটেড কমার্শিয়াল ব্যাংকের ক্রেডিট কার্ডধারীরা স্বপ্ন, আগোরা ও মীনা বাজারে কেনাকাটায় ১০ শতাংশ ক্যাশব্যাক পাবেন। পাশাপাশি আড়ং, অ্যাপেক্স, বাটা, আর্টিসান ও ইয়েলোয় ২০ শতাংশ ক্যাশব্যাক পাবেন এই ব্যাংকের কার্ড ব্যবহারকারী গ্রাহকেরা।\n\nবাংলাদেশ ব্যাংকের তথ্যমতে, ২০২৫ সালের নভেম্বর পর্যন্ত দেশের সরকারি–বেসরকারি ব্যাংকগুলো মিলে ডেবিট কার্ড রয়েছে চার কোটির বেশি। এ সময়ে ক্রেডিট কার্ড রয়েছে প্রায় ২৮ লাখ ও প্রিপেইড কার্ড প্রায় ৯০ লাখ। ২০২০ সালের ডিসেম্বরে কার্ডের মাধ্যমে লেনদেনের পরিমাণ ছিল ২ লাখ ৫ হাজার ২৪৪ কোটি টাকা।"
      },
      {
        "title": "বিকাশে চালু হলো ঢাকা ব্যাংকের সাপ্তাহিক ইসলামিক ডিপিএস, কীভাবে হিসাব খুলবেন",
        "url": "https://www.prothomalo.com/business/personal-finance/r6q953uw0l",
        "source": "Prothom Alo",
        "publishedAt": "2026-02-23T08:30:00+06:00",
        "content": "বিকাশ অ্যাপে চালু হয়েছে ঢাকা ব্যাংকের স্বল্পমেয়াদি ‘সাপ্তাহিক’ ইসলামিক ডিপিএস। গ্রাহকদের চাহিদার পরিপ্রেক্ষিতে এই সেবা চালু করেছে প্রতিষ্ঠান দুটি। এর ফলে বিকাশ অ্যাপ থেকে ২৫০ থেকে শুরু করে ৫০০০ টাকা পর্যন্ত সাপ্তাহিক কিস্তিতে জমানো যাবে। ৬ বা ১২ মাস মেয়াদে এই টাকা জমবে।\n\nআর্থিক অন্তর্ভুক্তির বাইরে থাকা, বিশেষ করে প্রান্তিক জনগোষ্ঠীর আর্থিক নিরাপত্তা নিশ্চিতে সাপ্তাহিক ইসলামিক ডিপিএস সেবা সহায়ক হবে। এই সাপ্তাহিক ডিপিএস স্বল্প আয় এবং দৈনিক মজুরিভিত্তিক পেশাজীবীদের অল্প অল্প করে টাকা জমানোর সুযোগ করে দেবে, যা তাদের ভবিষ্যৎ নিরাপত্তা, কৃষি-ব্যবসায় বিনিয়োগ, শিক্ষা, চিকিৎসা বা অন্য যেকোনো জরুরি প্রয়োজনে কাজে আসতে পারে। বিকাশের এক বিজ্ঞপ্তিতে এই নতুন ডিপিএসের খবর দিয়েছে।\n\nকীভাবে শুরু\n\n২০২১ সালে আইডিএলসি ফাইন্যান্সের মাসিক ডিপিএস দিয়ে যাত্রা শুরু করে বিকাশের ডিজিটাল সেভিংস সেবা। এই সেবায় পর্যায়ক্রমে যুক্ত হয় ঢাকা ব্যাংক, মিউচুয়াল ট্রাস্ট ব্যাংক, সিটি ব্যাংক ও ব্র্যাক ব্যাংক। এরই ধারাবাহিকতায় ২০২২ সালে সিটি ব্যাংকের মাসিক ইসলামিক ডিপিএস চালু হয় বিকাশ অ্যাপে। এখন ঢাকা ব্যাংকে সেবাও চালু হলো।\n\nডিপিএসের ৮০% ঢাকা ও চট্টগ্রামের বাইরে\n\nবিকাশ অ্যাপ থেকে যেসব ডিপিএস খোলা হয়েছে, তার প্রায় ৩০ শতাংশই খুলেছেন নারীরা। ডিপিএস খোলা গ্রাহকদের ৮০ শতাংশই বাস করেন ঢাকা ও চট্টগ্রামের মতো বড় শহরের বাইরে। আবার বিকাশ অ্যাপে খোলা ৫৫ শতাংশই ডিপিএসই খোলা হয়েছে ব্যাংকিং সময়ের বাইরে। অর্থাৎ গ্রাহকরা নিজের সুবিধামতো সময়ে সঞ্চয়ের মতো জরুরি আর্থিক সেবা নিতে স্বাচ্ছন্দ্য বোধ করেন। এদিকে এক জরিপে দেখা গেছে, যেসব গ্রাহকের ডিপিএসের মেয়াদ এরই মধ্যে পূর্ণ হয়েছে, তাঁদের ৯৬ শতাংশই আবার বিকাশ অ্যাপের মাধ্যমে ডিপিএস খোলার আগ্রহ প্রকাশ করেছেন। এসব তথ্য জানিয়েছে বিকাশ\n\nকীভাবে খুলবেন ইসলামিক ডিপিএস\n\nনতুন ডিপিএস খুলতে বিকাশ অ্যাপের হোমস্ক্রিন থেকে ‘সেভিংস’ আইকনে ক্লিক করে ‘নতুন সেভিংস খুলুন’-এ ট্যাপ করতে হবে। সেভিংসের ধরন থেকে ‘ইসলামিক সেভিংস’ বেছে নিয়ে ডিপিএসের ধরন—সাপ্তাহিক, মেয়াদ-৬ বা ১২ মাস এবং প্রতি সপ্তাহে যে পরিমাণ টাকা জমাতে ইচ্ছুক—২৫০, ৫০০, ১০০০, ২০০০ বা ৫০০০ টাকা নির্বাচন করতে হবে।\n\nপরের ধাপে আর্থিক প্রতিষ্ঠান এবং ব্যাংকের তালিকা থেকে ঢাকা ব্যাংক নির্বাচন করে সেভিংসের নমিনিসংক্রান্ত তথ্য দিতে হবে। তারপর সেভিংসের বিস্তারিত দেখে এবং নিয়ম ও শর্তাবলি ভালোভাবে পড়ে এবং বুঝে সম্মতি দিতে হবে। সবশেষে বিকাশ অ্যাকাউন্টের পিন নম্বর দিয়ে স্ক্রিনের নিচের অংশ ট্যাপ করে ধরে রাখলেই ডিপিএসের আবেদন সম্পন্ন হবে। প্রক্রিয়াটি সফলভাবে সম্পন্ন হলে বিকাশ ও ব্যাংক থেকে চলে আসবে নিশ্চিতকরণ বার্তা। যেকোনো গ্রাহকের জন্য বিকাশ অ্যাপ থেকে একাধিক ডিপিএস খোলার সুযোগ রয়েছে।\n\nবিকাশ হিসাবে প্রয়োজনীয় ব্যালেন্স থাকা সাপেক্ষে নির্দিষ্ট তারিখে স্বয়ংক্রিয়ভাবে ডিপিএসের টাকা কেটে নেওয়া হয়। ডিপিএসের মেয়াদ পূর্ণ হয়ে যাওয়ার পর বিকাশ অ্যাপেই মুনাফাসহ মূল টাকা পেয়ে যাবেন গ্রাহক, যা কোনো খরচ ছাড়াই ক্যাশ আউট করা যায়। এদিকে জরুরি প্রয়োজনে মেয়াদ পূর্তির আগেই ডিপিএস ভাঙতে চাইলে নির্দিষ্ট সময় পর গ্রাহক তা বিকাশ অ্যাপ থেকেই করতে পারবেন।"
      },
      {
        "title": "‘শূন্য’ আয়কর রিটার্ন জমা দিলে কি জরিমানা হয়",
        "url": "https://www.prothomalo.com/business/personal-finance/2yavropxpf",
        "source": "Prothom Alo",
        "publishedAt": "2026-02-19T09:35:24+06:00",
        "content": "এখন অনেক করদাতা শূন্য রিটার্ন দেন। তাঁদের অনেকেই নিজের আয়-ব্যয়ের সঠিক তথ্য না দিয়ে কর ফাঁকি দেওয়ার জন্য শূন্য রিটার্ন জমা দেন।\n\nকিন্তু মিথ্যা তথ্য দিয়ে শূন্য রিটার্ন দেওয়া হলে জেল ও জরিমানা হতে পারে।\n\nএনবিআরের দায়িত্বশীল সূত্রে জানা গেছে, যত রিটার্ন জমা পড়ে, এর মধ্যে ২৫-৩০ শতাংশ শূন্য রিটার্ন পড়ে। এখন সোয়া এক কোটির মতো কর শনাক্তকরণ নম্বরধারী (টিআইএন) আছেন। তাঁদের মধ্যে ৪০-৪২ লাখ টিআইএনধারী প্রতিবছর রিটার্ন জমা দেন।\n\nএকাধিকবার সময় বাড়ানোর পর ২৮ ফেব্রুয়ারি আয়কর রিটার্ন জমার সময় শেষ হচ্ছে।\n\nশূন্য রিটার্নে কি জরিমানা হয়\n\nকরদাতার প্রকৃত আয়, ব্যয়, সম্পদ ও দায় প্রদর্শন না করে রিটার্নে এর কোনো একটি শূন্য অথবা সব কটি তথ্য শূন্য হিসেবে প্রদর্শন করা সম্পূর্ণ বেআইনি এবং এটি একটি ফৌজদারি অপরাধ।\n\nকরদাতার জমা দেওয়া আয়কর রিটার্নে তাঁর আয়, ব্যয়, সম্পদ ও দায়–সম্পর্কিত সঠিক তথ্য প্রদর্শন না করে মিথ্যা বা অসত্য তথ্য প্রদান করলে বর্তমান আয়কর আইনের ৩১২ ও ৩১৩ ধারা অনুসারে করদাতাকে ৫ বছর পর্যন্ত কারাদণ্ড প্রদানের বিধান রয়েছে।\n\nএনবিআরের কর কর্মকর্তারা বলছেন, সামাজিক যোগাযোগমাধ্যমে ‘জিরো রিটার্ন’ দাখিল-বিষয়ক কতিপয় ভ্রান্ত ধারণাপ্রসূত পোস্ট করতে দেখা যায়। এসব পোস্টে রিটার্ন ফরমের সব কটি ঘর ‘শূন্য’ হিসেবে পূরণ করে রিটার্ন জমা দেওয়া যায় বলে ভ্রান্ত ধারণা প্রচার করা হচ্ছে।\n\nরিটার্ন না দিলে কী হয়\n\nআয়কর আইন অনুসারে, পাঁচ ধরনের বিপাকে পড়তে পারেন করদাতারা। এগুলো হলো—\n\n১. জরিমানা আরোপ\n\nআয়কর আইনের ২৬৬ ধারা অনুসারে শর্ত সাপেক্ষে জরিমানা আরোপ করা যাবে। আয়কর রিটার্ন জমা না দিলে করদাতার সর্বশেষ নিরূপিত আয়ের ওপর ধার্যকৃত করের ১০ শতাংশ হারে জরিমানা আরোপ করা হয়, যা সর্বনিম্ন ১ হাজার টাকা। এ ছাড়া ব্যর্থতা অব্যাহত থাকলে প্রতিদিনের জন্য ৫০ টাকা হারে অতিরিক্ত জরিমানা আরোপ করা হয়।\n\n২. কর অব্যাহতি কমবে\n\nআয়কর আইনের ১৭৪ ধারা অনুসারে কর অব্যাহতির ক্ষেত্র সংকোচন করা হবে। যেমন বিনিয়োগজনিত কর রেয়াত, কর অবকাশ ইত্যাদি।\n\n৩. অতিরিক্ত করারোপ\n\nনির্ধারিত সময়ে রিটার্ন জমা না দিলে প্রতি মাসে আরোপিত করের ওপর ২ শতাংশ হারে অতিরিক্ত কর পরিশোধ করতে হবে।\n\n৪. গ্যাস-বিদ্যুতের সংযোগ বিচ্ছিন্ন\n\nপরিষেবা সংযোগ বিচ্ছিন্ন করা হতে পারে। শুধু বিদ্যুৎ-সংযোগ বিচ্ছিন্ন নয়; গ্যাস, পানিসহ যেকোনো রাষ্ট্রীয় পরিষেবার সংযোগ বিচ্ছিন্ন করার ক্ষমতা রাখেন কর কর্মকর্তারা।\n\n৫. বেতন-ভাতা পাওয়ায় জটিলতা\n\nসরকারি-বেসরকারি চাকরির ক্ষেত্রে বেতন-ভাতার একটি নির্ধারিত সীমা দিয়ে আয়কর রিটার্ন দেওয়া বাধ্যতামূলক করা হয়েছে। তাই নির্ধারিত সময়ে রিটার্ন না দিলে বেতন-ভাতা পাওয়ায় জটিলতা হতে পারে।"
      },
      {
        "title": "প্রত্যন্ত গ্রামের নারীদের তৈরি জুতা যাচ্ছে ইউরোপ-আমেরিকায়",
        "url": "https://www.prothomalo.com/business/industry/b83yk6u189",
        "source": "Prothom Alo",
        "publishedAt": "2026-02-08T11:00:00+06:00",
        "content": "একসময় দারিদ্র্য ও অভাব ছিল রংপুরের তারাগঞ্জের ঘনিরামপুর গ্রামের মানুষের নিত্যসঙ্গী। দারিদ্র্যের কশাঘাত থেকে মুক্ত হতে এই গ্রামের পুরুষেরা ঘর ছেড়ে যেতেন কাজের খোঁজে। আর নারীরা ছিলেন ঘরের চারদেয়ালে বন্দি। সেই দৃশ্য এখন বদলে গেছে। রাষ্ট্রীয় নানা উদ্যোগের পাশাপাশি ব্যক্তি খাতের নানা উদ্যোগে বদলে গেছে মঙ্গাকবলিত একসময়কার রংপুরের মানুষের জীবন।\n\nকয়েক বছর ধরে জেলার তারাগঞ্জের ঘনিরামপুর গ্রামের নারীদের অর্থনৈতিকভাবে স্বাবলম্বী করে তুলছে ব্লিং লেদার প্রোডাক্টস নামের রপ্তানিমুখী একটি জুতার কারখানা। এই গ্রামের হাজারো নারীর জীবন বদলে দিয়েছে প্রতিষ্ঠানটি। ঘনিরামপুর গ্রামের নারীদের তৈরি জুতা এখন রপ্তানি হচ্ছে ইউরোপ–আমেরিকায়। তাতেই গ্রামের এসব নারীর জীবনযাত্রা বদলাতে শুরু করেছে।\n\nতারাগঞ্জ উপজেলা সদর থেকে তিন কিলোমিটার দূরে মহাসড়কের পাশে ঘনিরামপুর গ্রামে সাড়ে ৯ একর জমির ওপর জুতার এই কারখানা গড়ে তোলেন দুই ভাই মো. হাসানুজ্জামান ও মো. সেলিম। মো. সেলিম এরই মধ্যে প্রয়াত হয়েছেন। কারখানাটিতে দুই ভাই মিলে বিনিয়োগ করেন প্রায় সাড়ে ৩০০ কোটি টাকা। উত্তরের জেলা নীলফামারী সদরের বাবুপাড়ায় তাঁদের বাড়ি। দুই ভাই–ই ছিলেন একসময় প্রবাসী। আশির দশকে তাঁরা যুক্তরাষ্ট্রে পাড়ি দেন। সেখানে তাঁরা গড়ে তোলেন আবাসন ব্যবসা। সফলও হন। এরপর দেশে বিনিয়োগের চিন্তা করেন। সেই চিন্তা থেকেই ২০০৯ সালে নীলফামারীতে এবং ২০১২ সালে রংপুরের মিঠাপুকুরে স্থাপন করেন হিমাগার। এরপর ২০১৭ সালে তারাগঞ্জে প্রতিষ্ঠা করেন রপ্তানিমুখী জুতার কারখানা ব্লিং লেদার। এ কারখানায় ইতিমধ্যে প্রায় তিন হাজার মানুষের কর্মসংস্থান হয়েছে।\n\nদুই ভাইয়ের উদ্যোগে কারখানাটি গড়ে তোলার দশক না পেরোতেই ২০২৩ সালে বড় ভাই মো. সেলিম বার্ধক্যজনিত কারণে মারা যান। বর্তমানে হাসানুজ্জামান প্রতিষ্ঠানটির ব্যবস্থাপনা পরিচালক ও প্রধান নির্বাহীর দায়িত্ব পালন করছেন। সম্প্রতি সরেজমিনে কারখানা পরিদর্শনকালে কথা হয় তাঁর সঙ্গে। তিনি বলেন, দীর্ঘদিন প্রবাসে থাকলেও বড় ভাইয়ের ইচ্ছা ছিল দেশে কিছু করবেন। সেই ইচ্ছা থেকে দেশে ব্যবসার পাশাপাশি শিল্প প্রতিষ্ঠার উদ্যোগ নেন তাঁরা।\n\nসম্প্রতি সরেজমিনে দেখা যায়, ব্লিং লেদারের তিনটি ইউনিটে পুরোদমে চলছে জুতা তৈরির কাজ। মেশিন ও সেলাইযন্ত্রের শব্দে পুরো এলাকা মুখর। মেশিনের সঙ্গে সমানতালে চলছে কর্মীদের হাত। কারখানার প্রতিটি সারিতে সুপারভাইজাররা ঘুরে ঘুরে কাজের মান তদারক করছেন। এই কারখানার শ্রমিকদের প্রায় ৮০ শতাংশই নারী। তাই নারীদের কাজ তদারকির জন্য নারী সুপারভাইজার নিয়োগ দিয়েছে কারখানা কর্তৃপক্ষ।\n\nপ্রতিষ্ঠানটির শ্রমিক কল্যাণ কর্মকর্তা জেসমিন আরা জানান, কারখানার বেশির ভাগ শ্রমিক স্থানীয় মধ্যবিত্ত ও নিম্নবিত্ত পরিবারের নারী। কারখানাটি গড়ে ওঠার পর এলাকার প্রায় ৮০ শতাংশ বেকারত্ব দূর হয়েছে। শ্রমিকদের বেশির ভাগ নারী হওয়ায় নারীদের জন্য নিরাপদ কর্মপরিবেশ নিশ্চিত করা হয়েছে।\n\nকারখানার কাটিং ইউনিটের শ্রমিক ভানু রানী বলেন, ‘শুরুতে মনে হতো কারখানার কাজ কঠিন হবে; কিন্তু কয়েক মাস না যেতেই দেখলাম কাজে অভ্যস্ত হয়ে গেছি। গ্রামে বসেই এখন আয় করছি। এই আয় শুধু নিজের জন্য নয়, ছেলেমেয়েদের ভবিষ্যতের জন্য সঞ্চয় করি।’\n\nকারখানাটির প্যাকেজিং ইউনিটের শ্রমিক রংপুরের শাহবাজপুর এলাকার বাসিন্দা আদুরি রানী বলেন, ‘আগে ঢাকায় কাজ করতাম। সকালে বের হয়ে রাতে বাড়ি ফিরতাম। যা আয় করতাম, তা বাসাভাড়া আর খাওয়াদাওয়াতেই শেষ। এখন নিজের গ্রামে ফিরে এসেছি। কাজ শেষে সন্ধ্যায় ঘরে ফিরে ঘরের কাজও করতে পারি। পরিবারকে সময় দিতে পারি। আয়ের একটা অংশ দিয়ে বাড়িতে গরু–ছাগল পালন শুরু করেছি।’\n\nসরেজমিনে আলাপকালে কারখানাটিতে কর্মরত ঘনিরামপুর গ্রামের শ্রমিক লাভলী বেগম বলেন, ‘এই কারখানা হওয়ার আগে ধারদেনা, এনজিওর ঋণ নিয়ে সংসার চালাতে হতো। এরপর প্রথম এখানে প্রশিক্ষণ নিতে আসি, সেখান থেকে কাজ শুরু। এখন ধারদেনা তো করতেই হয় না, বরং প্রতি মাসে কিছু সঞ্চয়ও করছি। শুধু আমি না, এলাকার নারীরা এখন কমবেশি সবাই আয় করছে এই কারখানার বদৌলতে। তাতে পরিবারে নারীদের সম্মানও বেড়েছে। এটাই আমাদের বড় পাওয়া।’\n\nকারখানা কর্তৃপক্ষের তথ্য অনুযায়ী, বর্তমানে কর্মরত শ্রমিকদের মধ্যে অন্তত ৫১০ জন আগে ঢাকা ও দেশের বিভিন্ন এলাকায় কাজ করতেন। কারখানাটি চালু হওয়ার পর তাঁরা সেসব কাজ ছেড়ে নিজ এলাকায় ফিরে এসেছেন। শুরু থেকে ন্যূনতম মজুরিকাঠামো মেনেই শ্রমিকদের বেতন–ভাতা দেওয়া হচ্ছে। পাশাপাশি অভিজ্ঞতা ও দক্ষতাকে আলাদাভাবে মূল্যায়ন করা হয়। নারী শ্রমিকদের জন্য রয়েছে মাতৃত্বকালীন ছুটি ও চিকিৎসা সহায়তার ব্যবস্থা। নতুন কর্মীদের নির্দিষ্ট মেয়াদের প্রশিক্ষণ ও প্রশিক্ষণকালীন ভাতা প্রদান করা হয়, যার মাধ্যমে অদক্ষ শ্রমিকেরা ধীরে ধীরে দক্ষ কর্মী হয়ে উঠছেন।\n\nকারখানাসংশ্লিষ্ট ব্যক্তিরা জানান, প্রতিষ্ঠানটি মূলত সিনথেটিক জুতা উৎপাদন করে আন্তর্জাতিক বাজারে রপ্তানি করছে। বর্তমানে দুটি ইউনিটে পুরোদমে উৎপাদন কার্যক্রম চলছে। নতুন আরেকটি ইউনিট স্থাপনের পরিকল্পনা করছে কারখানা কর্তৃপক্ষ। রপ্তানি কার্যক্রম আরও সম্প্রসারণের পর দেশের বাজারে জুতা সরবরাহের পরিকল্পনা রয়েছে প্রতিষ্ঠানটির। ২০২৪ সালে প্রতিষ্ঠানটি রূপালী ব্যাংকের কাছ থেকে সর্বোচ্চ রপ্তানিকারক প্রতিষ্ঠান হিসেবে স্বীকৃতি পেয়েছে। সম্প্রতি কারখানাটি পরিদর্শন করেন প্রধান উপদেষ্টার অর্থনৈতিক বিষয়ক বিশেষ সহকারী আনিসুজ্জামান চৌধুরী।\n\nব্লিং লেদারের নির্বাহী পরিচালক মো. রেহান বখত জানান, কারখানাটি শতভাগ রপ্তানিমুখী। তারাগঞ্জে উৎপাদিত জুতা বর্তমানে রপ্তানি হচ্ছে পোল্যান্ড, তুরস্ক, জার্মানি, কানাডা, যুক্তরাষ্ট্র, ভারতসহ বিভিন্ন দেশে। গুণগত মান নিশ্চিত করতে এই কারখানায় বিদেশি বিশেষজ্ঞরা কাজ করছেন।\n\nপ্রতিষ্ঠানটির মানবসম্পদ ও প্রশাসন বিভাগের ব্যবস্থাপক মো. আবদুল্লাহ আল ফারুক সরকার বলেন, ‘কারখানাটির বর্তমান দৈনিক উৎপাদন ক্ষমতা ১০ হাজার জোড়া। পরিকল্পনা অনুযায়ী কারখানাটির সম্প্রসারণ হলে ৩৪ হাজার মানুষের কর্মসংস্থান হবে, যার ৮০ শতাংশই হবে নারী।’\n\nঘনিরামপুর বেলতলী বাজারের সবজি ব্যবসায়ী আল-আমিন বলেন, ব্লিং লেদারের কারখানা চালুর পর থেকে বাজারটি সব সময় জমজমাট থাকে। এলাকার মানুষের আয় বেড়ে যাওয়ায় বাজারের বিভিন্ন দোকানপাটের বেচাকেনাও কয়েক গুণ বেড়েছে।\n\nজানতে চাইলে স্থানীয় কুশা ইউনিয়নের চেয়ারম্যান আবদুল হক বলেন, ব্লিং লেদার কারখানাটি প্রমাণ করেছে—সঠিক বিনিয়োগ, নিরাপদ কর্মপরিবেশ ও নারীর অংশগ্রহণ নিশ্চিত করা গেলে গ্রামেও শিল্পায়ন সম্ভব। ব্লিং লেদার শুধু জুতা তৈরি করছে না, এই এলাকার মানুষের আত্মমর্যাদা, স্বপ্ন আর সম্ভাবনার নতুন অধ্যায় রচনা করছে।\n\nকারখানার ব্যবস্থাপনা পরিচালক মো. হাসানুজ্জামান বলেন, ‘বিদেশে থেকেও গ্রামের মানুষের কথা ভাবতেন আমার ভাই। নারীদের কর্মসংস্থান সৃষ্টিই ছিল তাঁর মূল লক্ষ্য। সে জন্য গ্রামে এই কারখানা গড়ে তুলেছেন। আমরা কারখানাটিকে আরও বড় করতে চায়। দৈনিক ৫০ হাজার জোড়া জুতা উৎপাদনের পরিকল্পনা রয়েছে আমাদের। রপ্তানির পাশাপাশি দেশের বাজারেও ব্যবসা সম্প্রসারণের পরিকল্পনা রয়েছে।’"
      },
      {
        "title": "জিএসইএর বাংলাদেশ পর্বে চ্যাম্পিয়ন খুলনা বিশ্ববিদ্যালয়ের শিক্ষার্থী মো. রেজওয়ানুল ইসলাম",
        "url": "https://www.prothomalo.com/business/%E0%A6%89%E0%A6%A6%E0%A7%8D%E0%A6%AF%E0%A7%8B%E0%A6%95%E0%A7%8D%E0%A6%A4%E0%A6%BE/bce0rrvkhm",
        "source": "Prothom Alo",
        "publishedAt": "2026-01-31T23:11:04+06:00",
        "content": "দশম গ্লোবাল স্টুডেন্ট এন্টারপ্রেনিউর অ্যাওয়ার্ডস বা বিশ্ব শিক্ষার্থী উদ্যোক্তা পুরস্কারের (জিএসইএ) বাংলাদেশ পর্বের গ্র্যান্ড ফিনালে আজ শনিবার রাজধানীর একটি হোটেলে অনুষ্ঠিত হয়েছে। দেশের শিক্ষার্থী উদ্যোক্তাদের উদ্ভাবনী ব্যবসায়িক ধারণার উপস্থাপন নিয়ে এই প্রতিযোগিতার আয়োজন করা হয়। এন্টারপ্রেনিউরস অর্গানাইজেশন (ইও) এক সংবাদ বিজ্ঞপ্তিতে এ তথ্য জানিয়েছে।\n\nপ্রতিযোগিতার বাংলাদেশ পর্বের গ্র্যান্ড ফিনালে অনুষ্ঠানের উদ্বোধন করেন ড্রাগন গ্রুপের ব্যবস্থাপনা পরিচালক (এমডি), জিএসইএ ও এন্টারপ্রেনিউরস অর্গানাইজেশন (ইও) বাংলাদেশের চেয়ার মোস্তাফা কামরুস সোবহান এবং র‍্যাংগস মোটরসের এমডি ও ইও বাংলাদেশের সভাপতি সোহানা রউফ চৌধুরী।\n\nঅনুষ্ঠানে সম্মানিত অতিথি হিসেবে উপস্থিত ছিলেন তথ্য ও যোগাযোগপ্রযুক্তি বিভাগের সচিব শীষ হায়দার চৌধুরী। বিশেষ অতিথি ছিলেন আইডিয়া প্রকল্পের পরিচালক মুর্তুজা জুলকার নাইন নোমান। এ ছাড়া অনুষ্ঠানে দেশের বিশিষ্ট ব্যবসায়ী নেতারা, নীতিনির্ধারক, বিনিয়োগকারী, করপোরেট অংশীদার এবং ইও কমিউনিটির সদস্যরা অংশ নেন।\n\nসংবাদ বিজ্ঞপ্তিতে জানানো হয়, জিএসইএ বাংলাদেশ ২০২৫–২৬-এর চ্যাম্পিয়ন হয়েছেন খুলনা বিশ্ববিদ্যালয়ের পরিবেশবিজ্ঞানের শিক্ষার্থী মো. রেজওয়ানুল ইসলাম। তাঁর ব্যবসায়িক উদ্যোগ ‘ইকো সেন্টিনেলস’ দেশের লবণাক্ততার বিরুদ্ধে সহনশীলতা গড়ে তোলা এবং ভাসমান কৃষি নিয়ে কাজ করে।\n\nপ্রতিযোগিতায় রানারআপ নির্বাচিত হন ইস্ট ডেল্টা ইউনিভার্সিটির ব্যবসায় প্রশাসন বিভাগের (বিবিএ) শিক্ষার্থী কাজী আহম্মেদ ইনকিয়াদ। তাঁর ব্যবসায়িক উদ্যোগ ‘পলিজুট লিমিটেড’, যা পাটের সেলুলোজ থেকে তৈরি জৈব প্যাকেজিং সমাধান উৎপাদন করছে।\n\nসংবাদ বিজ্ঞপ্তিতে জানানো হয়, প্রতিযোগিতার বাংলাদেশ পর্বের জন্য এন্টারপ্রেনিউরস অর্গানাইজেশন মোট ১০ লাখ টাকার পুরস্কার ঘোষণা করেছে। গ্র্যান্ড ফিনালে অনুষ্ঠানটি আগামী ৭ ফেব্রুয়ারি রাত ১০টায় একুশে টেলিভিশনে সম্প্রচারিত হবে।\n\nমো. রেজওয়ানুল ইসলাম গ্লোবাল জিএসইএ ফাইনালে বাংলাদেশের প্রতিনিধিত্ব করবেন। সেখানে মোট বৈশ্বিক পুরস্কারমূল্য এক লাখ মার্কিন ডলার। বাংলাদেশ, ভারত, শ্রীলঙ্কা ও নেপালের অংশগ্রহণে দক্ষিণ এশিয়া আঞ্চলিক ফাইনাল আয়োজন করা হবে। এরপর আগামী মার্চ মাসে গ্লোবাল কোয়ার্টার ফাইনাল অনুষ্ঠিত হবে। আগামী জুলাই মাসে দক্ষিণ আফ্রিকার কেপটাউনে গ্লোবাল ফাইনাল আয়োজন করা হবে।\n\nঅনুষ্ঠানে ড্রাগন গ্রুপের এমডি এবং জিএসইএ ও এন্টারপ্রেনিউরস অর্গানাইজেশন (ইও) বাংলাদেশের চেয়ার মোস্তাফা কামরুস সোবহান বলেন, জিএসইএ শুধু একটি প্রতিযোগিতা নয়; এটি বাংলাদেশের ভবিষ্যৎ বৈশ্বিক উদ্যোক্তাদের গড়ে তোলার একটি শক্তিশালী প্ল্যাটফর্ম। বিশ্বমঞ্চে প্রতিযোগিতার জন্য প্রয়োজনীয় দিকনির্দেশনা, মেন্টরশিপ ও সুযোগ–সুবিধা দিয়ে ইও বাংলাদেশ শিক্ষার্থী উদ্যোক্তাদের পাশে থাকবে।\n\nসংবাদ বিজ্ঞপ্তিতে জানানো হয়, বিচারকমণ্ডলীতে ছিলেন ইও বাংলাদেশের প্রতিষ্ঠাতা সভাপতি, সিটি ব্যাংকের চেয়ারম্যান ও আনোয়ার গ্রুপের এমডি হোসেন খালেদ; আইডিয়ার জ্যেষ্ঠ পরামর্শক সিদ্ধার্থ গৌসামী; ড্রাগন গ্রুপের এমডি মোস্তাফা কামরুস সোবহান; র‍্যাংগস মোটরসের এমডি সোহানা রউফ চৌধুরী; নিট এশিয়া ও অরাম সুইটার লিমিটেডের পরিচালক আমের সালিম এবং অ্যাপেক্স প্রোপার্টি লিমিটেডের পরিচালক কিম্বারলি হান্না কাজী।"
      },
      {
        "title": "১০ হাজার টাকায় শুরু, এখন মাসে আয় ২০ লাখ টাকা",
        "url": "https://www.prothomalo.com/business/%E0%A6%89%E0%A6%A6%E0%A7%8D%E0%A6%AF%E0%A7%8B%E0%A6%95%E0%A7%8D%E0%A6%A4%E0%A6%BE/2dhh80s6qk",
        "source": "Prothom Alo",
        "publishedAt": "2026-01-24T11:28:47+06:00",
        "content": "সিরাজুম মুনিরা ও ফেরদৌস আহমেদ—এই দম্পতির উভয়েই ঢাকা বিশ্ববিদ্যালয়ে পড়াশোনা শেষে বেসরকারি প্রতিষ্ঠানে চাকরি নিয়েছিলেন। কিন্তু কর্মস্থলে নিজেদের মানিয়ে নিতে পারছিলেন না। তাই স্বাধীনভাবে কিছু করার তাগিদ থেকেই তাঁরা ব্যবসার সুযোগ খুঁজছিলেন।\n\nবেশ কয়েক মাস ধরে বিভিন্ন ধরনের ব্যবসার সম্ভাবনা খতিয়ে দেখেন তাঁরা। শেষ পর্যন্ত পাট ও সুতা নিয়ে কাজ করার সিদ্ধান্ত নেন। সেই ভাবনা থেকেই দেশের বিভিন্ন স্থানে ঘুরে হস্ত ও কারুশিল্প, তাঁত ও বুটিকস পণ্যের কারখানা ও দোকান দেখেন। অবশেষে ২০১৭ সালের নভেম্বর মাসে যৌথ উদ্যোগে ‘সুতার কাব্য’ নামে একটি প্রতিষ্ঠান নিয়ে যাত্রা শুরু করেন।\n\nদিনাজপুরের পার্বতীপুর উপজেলার রাজাবাসর গ্রামের একটি ভাড়া বাসায় মাত্র ১০ হাজার টাকা পুঁজি ও ২০ জন নারী কর্মী নিয়ে যাত্রা শুরু হয় ‘সুতার কাব্য’র। আট বছরের ব্যবধানে প্রতিষ্ঠানটির বিনিয়োগ, আয় ও কর্মীর সংখ্যা বেড়েছে কয়েক গুণ। বর্তমানে এখানে কাজ করছেন ৬০ জন নারী-পুরুষ। মোট বিনিয়োগ ইতিমধ্যে কোটি টাকা ছাড়িয়েছে।\n\nসিরাজুম মুনিরা পড়াশোনা করেছেন ঢাকা বিশ্ববিদ্যালয়ের ভাষাতত্ত্ব বিভাগে। তাঁর বাড়ি ঠাকুরগাঁও জেলায়। অন্যদিকে ফেরদৌস আহমেদ একই বিশ্ববিদ্যালয়ের সমাজবিজ্ঞান বিভাগ থেকে স্নাতক ডিগ্রি অর্জন করেন। তাঁর বাড়ি বরগুনা জেলায়।\n\nক্যাম্পাস জীবনের শুরু থেকেই তাঁদের মধ্যে হৃদ্যতা গড়ে ওঠে, যা পরিণতি পায় বিয়েতে। পারিবারিক বন্ধন গড়ে তোলার পর এখন তাঁরা ব্যবসায়িক উদ্যোগে পরস্পরের সহযোগী।\n\n২০০৭ সালে পড়াশোনা শেষ করে সিরাজুম মুনিরা একটি বেসরকারি প্রতিষ্ঠানে গবেষণা কর্মকর্তা হিসেবে যোগ দেন। ফেরদৌস আহমেদ যোগ দেন একটি বেসরকারি ব্যাংকে। বিয়ের পর তাঁরা দিনাজপুরের পার্বতীপুর উপজেলায় স্থায়ী হন। সেখান থেকেই শুরু হয় তাঁদের ব্যবসার পথচলা।\n\nসম্প্রতি পার্বতীপুরের রাজাবাসর গ্রামে অবস্থিত সুতার কাব্যর কারখানা ঘুরে দেখেন প্রথম আলোর প্রতিবেদক। সে সময় প্রতিষ্ঠানের যাত্রা, বর্তমান ব্যবসা পরিস্থিতি ও ভবিষ্যৎ পরিকল্পনা নিয়ে কথা বলেন এই উদ্যোক্তা দম্পতি।\n\nসিরাজুম মুনিরা বলেন, ‘চাকরির পাশাপাশি ভিন্ন কিছু করার আগ্রহ ছিল আমাদের। দেশীয় পণ্য দিয়ে পরিবেশবান্ধব শৌখিন কিছু করার কথা ভাবছিলাম। আমরা দুজনেই ভ্রমণ করতে পছন্দ করি। সেই সূত্রে দেশের বিভিন্ন জায়গায় ঘুরে হ্যান্ডিক্রাফট, তাঁত, বুটিকস ও কারুশিল্প পণ্যের দোকানগুলো দেখি। একপর্যায়ে স্থির করি, পাট ও সুতা নিয়েই কাজ করব।’\n\nসিরাজুম মুনিরা জানান, ব্যবসা শুরু করলেও তখনো দুজনেই চাকরি করছিলেন। ঘুরতে ঘুরতে রংপুরের একটি হস্তশিল্প প্রতিষ্ঠানের কাজ তাঁদের ভালো লাগে। সেখান থেকেই প্রয়োজনীয় প্রশিক্ষণ নেন তাঁরা। পরে পার্বতীপুরে ফিরে স্থানীয় ২০ জন নারীকে প্রশিক্ষণ দেন।\n\n২০১৭ সালের শেষে একটি বাসা ভাড়া নিয়ে মাত্র ১০ হাজার টাকার কাঁচামাল কিনে নকশিকাঁথা, শতরঞ্জি ও ফ্লোরম্যাট তৈরি শুরু হয়।\n\nব্যবসার শুরুতে এই দম্পতি স্থানীয় বাজার থেকে তেমন সাড়া পাননি। পরে ফেসবুকে একটি পেজ খুলে পণ্যের ছবি প্রচার শুরু করেন তাঁরা।\n\nসিরাজুম মুনিরা বলেন, ‘যত সহজ ভেবেছিলাম, বাস্তবে কাজটি তত সহজ ছিল না। গ্রামে নারী শ্রমিকদের নিয়ে কাজ করতে নানা প্রতিবন্ধকতা ছিল। বাজার পাওয়া ছিল আরও কঠিন। তবে আমরা হাল ছাড়িনি।’\n\nএকদিন অনলাইনে চট্টগ্রামের এক ক্রেতার কাছ থেকে প্রথম পাঁচ হাজার টাকার পণ্য বিক্রির আদেশ পান। তাতেই তাঁদের আত্মবিশ্বাস বেড়ে যায়। এরপর ধীরে ধীরে ব্যবসার পরিধি বাড়তে থাকে।\n\n২০২২ সালে ভাড়া জায়গা ছেড়ে নিজেদের আয়ে কেনা জমিতে কারখানা গড়ে তোলেন তাঁরা। বর্তমানে অনলাইনের পাশাপাশি ঢাকাসহ দেশের বিভিন্ন জেলায় অর্ধশতাধিক দোকানে পাইকারিতে পণ্য সরবরাহ করছে সুতার কাব্য। এতে প্রতি মাসে গড়ে ১৮ থেকে ২০ লাখ টাকা আয় হচ্ছে বলে জানান তাঁরা।\n\nবর্তমানে ইতালিসহ ইউরোপের বিভিন্ন দেশ এবং যুক্তরাষ্ট্রে সুতার কাব্যের পণ্য বিক্রি হচ্ছে। এখন ঢাকায় নিজস্ব বিক্রয়কেন্দ্র খোলার প্রস্তুতি নিচ্ছেন তাঁরা।\n\nরাজাবাসর গ্রামের নিরিবিলি পরিবেশে ৯ হাজার বর্গফুটের আধা পাকা টিনশেড কারখানায় চলছে তাঁদের উৎপাদন কাজ। ভেতরে সারি সারি ৪০টি তাঁত মেশিন ও ১০টি সেলাই মেশিন। সুতা, পাট ও হোগলাপাতা দিয়ে তৈরি হচ্ছে গৃহস্থালির নানা শৌখিন পণ্য।\n\nকারখানার পাশে ৯০০ বর্গফুটের একটি বিক্রয়কেন্দ্রে সাজানো রয়েছে ফ্লোরম্যাট, প্লেসম্যাট, ফ্লোররাগ, টেবিলরানার, শতরঞ্জি, ওয়ালহ্যাঙ্গিং, প্ল্যান্ট বাস্কেট, লন্ড্রি বাস্কেট, গ্লাসকোস্টার, কুশন কাভার, অ্যাপ্লিক বেড কাভার, বুকমার্ক, কিডসরাগ ও টাফটিং রাগসহ নানা পণ্য।\n\nসুতার কাব্যে নারী শ্রমিকদের সংখ্যাই বেশি। সিরাজুম মুনিরা জানান, এই কয়েক বছরে বিনা মূল্যে পাঁচ শতাধিক নারী ও পুরুষকে প্রশিক্ষণ দেওয়া হয়েছে।\n\nসুতার কাব্যের বুনন কাজে যুক্ত বিউটি বেগম বলেন, ‘দুই মাস প্রশিক্ষণের পর কাজ শুরু করি। প্রায় তিন বছর ধরে এখানে আছি। মাসের বেতনে সংসারের খরচ ও ছেলের পড়াশোনা চলছে।’\n\nপাটভিত্তিক টেকসই পণ্য উৎপাদন, নারীর কর্মসংস্থান ও স্থানীয় কারুশিল্পকে বৈশ্বিক বাজারে পরিচিত করার স্বীকৃতিস্বরূপ ২০২১ সালে জাতীয় এসএমই মেলায় সুতার কাব্য শ্রেষ্ঠ পাটজাত পণ্যের স্টলের পুরস্কার পায়।\n\nএ ছাড়া ২০২২ সালে ডিএইচএল-ডেইলি স্টার বাংলাদেশ বিজসেন অ্যাওয়ার্ড, ২০২৩ সালে উপজেলা শ্রেষ্ঠ নারী উদ্যোক্তা পুরস্কার এবং ২০২৫ সালে এসএমই ফাউন্ডেশন থেকে সেরা নারী উদ্যোক্তার পুরস্কার পান সিরাজুম মুনিরা।\n\nফেরদৌস আহমেদ বলেন, নানা চ্যালেঞ্জ পেরিয়ে সুতার কাব্য আজ এই জায়গায় এসেছে। গুণগত মান ও শৈল্পিক দিকের ওপর সব সময় বিশেষ নজর দিতে হয়। তবে মানুষের রুচির পরিবর্তন হচ্ছে, দেশীয় পণ্যের প্রতি আগ্রহ বাড়ছে।\n\nফেরদৌস আহমেদ আরও বলেন, ‘নিজেরা লাভবান হওয়ার পাশাপাশি অনেকের কর্মসংস্থানের সুযোগ তৈরি করতে পারাই আমাদের সবচেয়ে বড় সাফল্য।’"
      },
      {
        "title": "আহসান এইচ মনসুরকে সরানো নিয়ে যা বললেন অর্থমন্ত্রী",
        "url": "https://www.prothomalo.com/business/m2i49q8ig3",
        "source": "Prothom Alo",
        "publishedAt": "2026-02-25T19:52:51+06:00",
        "content": "অর্থমন্ত্রী আমীর খসরু মাহমুদ চৌধুরী বলেন, নতুন সরকারের যে কর্মসূচি আছে, যে অগ্রাধিকার আছে এবং যে চিন্তাভাবনা আছে—এগুলো বাস্তবায়নের জন্য যেখানে যেখানে প্রয়োজন, সেখানেই পরিবর্তন হবে।’ তিনি জানান, আরও পরিবর্তন হবে।\n\nবাংলাদেশ ব্যাংকের গভর্নর আহসান এইচ মনসুরের নিয়োগ বাতিল এবং নতুন গভর্নর নিয়োগ প্রসঙ্গে প্রতিক্রিয়া জানতে চাইলে অর্থমন্ত্রী আমীর খসরু মাহমুদ চৌধুরী এ কথা বলেন।\n\nআহসান এইচ মনসুরকে সরিয়ে আজ বুধবার দুপুরে মো. মোস্তাকুর রহমানকে বাংলাদেশ ব্যাংকের গভর্নর পদে নিয়োগ দিয়েছে সরকার। বিকেল পৌনে চারটায় অর্থ মন্ত্রণালয়ের আর্থিক প্রতিষ্ঠান বিভাগ এ জন্য দুটি প্রজ্ঞাপন জারি করে। একটিতে গভর্নর পদে আহসান এইচ মনসুরের নিয়োগের অবশিষ্ট মেয়াদ বাতিল করা হয়। অন্যটিতে মো. মোস্তাকুর রহমানকে অন্য সব প্রতিষ্ঠান ও সংগঠনের সঙ্গে কর্ম-সম্পর্ক পরিত্যাগের শর্তে তাঁর যোগদানের তারিখ থেকে চার বছরের জন্য বাংলাদেশ ব্যাংকের গভর্নর পদে নিয়োগ দেওয়া হয়।\n\nএরপর সাংবাদিকেরা সচিবালয়ে অর্থ ও পরিকল্পনামন্ত্রী আমীর খসরু মাহমুদ চৌধুরীর কাছে জানতে চান, কোন বিবেচনায় গভর্নর পরিবর্তন করা হলো?\n\nজবাবে অর্থমন্ত্রী বলেন, ‘বিবেচনার তো কিছু নেই। একটা নতুন সরকার এসেছে। নতুন সরকারের অগ্রাধিকার আছে। পরিবর্তন শুধু বাংলাদেশ ব্যাংকেই হয়নি। এটা অনেক জায়গায় হচ্ছে এবং হতেই থাকবে।’\n\nঅর্থমন্ত্রী বলেন, নতুন সরকারের যে কর্মসূচি আছে, যে অগ্রাধিকার আছে এবং যে চিন্তাভাবনা আছে—এগুলো বাস্তবায়নের জন্য যেখানে যেখানে প্রয়োজন, সেখানেই পরিবর্তন হবে। প্রয়োজনে আরও অনেক জায়গায় পরিবর্তন হবে এবং এটা খুবই স্বাভাবিক ঘটনা।\n\nগণ–অভ্যত্থানের মাধ্যমে ২০২৪ সালের ৫ আগস্ট শেখ হাসিনা সরকারের পতন হয়। পরে অন্তর্বর্তী সরকার এসে ওই বছরের ১৫ আগস্ট বাংলাদেশ ব্যাংকের গভর্নর হিসেবে আহসান এইচ মনসুরকে নিয়োগ দেয়। এখন বিএনপি নেতৃত্বাধীন সরকার ক্ষমতায় আসার ৯ দিনের মাথায় আহসান এইচ মনসুরের নিয়োগ বাতিল করে নতুন গভর্নর নিয়োগ দেয়।"
      },
      {
        "title": "বায়োমেট্রিক কার্ডের বিপ্লব: আঙুলের ছাপেই করুন নিরাপদ লেনদেন",
        "url": "https://www.prothomalo.com/business/1hkxftjq03",
        "source": "Prothom Alo",
        "publishedAt": "2026-02-25T17:53:19+06:00",
        "content": "বাজার-সদাই শেষে পেমেন্ট কাউন্টারে দাঁড়িয়ে পকেট থেকে কোনো ব্যাংক কার্ড বের করলেন। হুট করে দেখলেন, পিন নম্বরটি কিছুতেই মনে পড়ছে না। মাথার ভেতর হাজারটা সংখ্যা ঘুরপাক খাচ্ছে, অথচ প্রয়োজনীয় ডিজিটগুলো যেন উধাও! অথবা ভিড়ের মধ্যে পিন টাইপ করতে গিয়ে আড়চোখে তাকাচ্ছেন—পাছে কেউ দেখে ফেলে। ডিজিটাল ব্যাংকিংয়ের এই যুগে পিন বা স্বাক্ষর মনে রাখার চিরায়ত ঝক্কি এবার চিরতরে বিদায় নিতে চলেছে। গ্রাহকের হাতের আঙুলের ছাপই এখন হয়ে উঠছে শক্তিশালী ও নিরাপদ পাসওয়ার্ড। একুশ শতকের আধুনিক প্রযুক্তিতে ব্যাংকিং খাতে যুক্ত হওয়া বায়োমেট্রিক ক্রেডিট ও ডেবিট কার্ড এই অসম্ভবকে সম্ভব করেছে।\n\nবিশ্বে প্রথমবারের মতো এমন প্রযুক্তির সূচনা করে ইস্টার্ন ব্যাংক পিএলসি (ইবিএল)। ২০২৫ সালে বাংলাদেশে এই সেবা চালু হয়। মূলত কৃত্রিম বুদ্ধিমত্তা এবং উচ্চক্ষমতাসম্পন্ন বায়োমেট্রিক সেন্সর ব্যবহারের মাধ্যমে গ্রাহকের লেনদেনকে অভেদ্য নিরাপত্তায় মুড়িয়ে দেওয়াই এই উদ্যোগের লক্ষ্য।\n\nএ বিষয়ে ইবিএলের হেড অব কার্ডস তাসনিম হোসেন প্রথম আলোকে বলেন, ‘পিনভিত্তিক লেনদেনের সীমাবদ্ধতা, যেমন পিন মনে রাখা, শেয়ার হয়ে যাওয়ার ঝুঁকি এবং জালিয়াতির আশঙ্কা ইত্যাদি দূর করাই বায়োমেট্রিক কার্ড চালুর প্রধান অনুপ্রেরণা। আঙুলের ছাপভিত্তিক যাচাইকরণে প্রতিটি লেনদেন সরাসরি কার্ডধারীর পরিচয়ের সঙ্গে যুক্ত থাকে, ফলে নিরাপত্তা বাড়ে এবং গ্রাহকের জন্য অভিজ্ঞতাও হয় সহজ ও স্বাচ্ছন্দ্যপূর্ণ।’\n\nনিরাপত্তার নতুন দেয়াল: কেন এই কার্ড অপ্রতিদ্বন্দ্বী?\n\nপ্রশ্ন উঠতে পারে, প্রচলিত পিন বা স্বাক্ষরের চেয়ে আঙুলের ছাপ কেন বেশি নিরাপদ? সাইবার নিরাপত্তা বিশেষজ্ঞদের মতে, পিন নম্বর যেকোনো উপায়ে চুরি বা হ্যাক করা সম্ভব; এমনকি আপনার অগোচরে কার্ড ক্লোন করে তথ্য চুরির ঝুঁকিও থেকে যায়। কিন্তু একজনের আঙুলের ছাপ বা ফিঙ্গারপ্রিন্ট সম্পূর্ণ অনন্য (ইউনিক), যা নকল করা প্রায় অসম্ভব।\n\nবায়োমেট্রিক কার্ডের ভেতর একটি অত্যন্ত সূক্ষ্ম সেন্সর বসানো থাকে। কার্ডটি যখন পয়েন্ট অব সেল বা ‘পিওএস’ মেশিনে ছোঁয়ানো হয়, তখন সেন্সরটি গ্রাহকের আঙুলের ছাপ যাচাই করে মুহূর্তেই লেনদেন সম্পন্ন করে। যদি কার্ডটি হারিয়েও যায় বা চুরি হয়, তবুও চিন্তার কারণ নেই। কেননা, প্রকৃত মালিকের আঙুলের স্পর্শ ছাড়া এই কার্ড দিয়ে এক টাকাও খরচ করা সম্ভব নয়। কার্ডের তথ্যগুলো এনক্রিপ্ট করা চিপের ভেতর এমনভাবে সংরক্ষিত থাকে যে এটি ক্লোন করা বা জালিয়াতি করার ঝুঁকিকে প্রায় শূন্যের কোঠায় নামিয়ে আনে। সহজ কথায়, আপনার কার্ডের নিয়ন্ত্রণ এখন আক্ষরিক অর্থেই আপনার নিজের হাতের মুঠোয়।\n\nনতুন এই প্রযুক্তির চ্যালেঞ্জ ও ভবিষ্যৎ সম্ভাবনা সম্পর্কে ইবিএলের হেড অব কার্ডস তাসনিম হোসেন আরও বলেন, ‘বাংলাদেশে এই প্রযুক্তির জন্য প্রয়োজনীয় সিস্টেম আগে বিদ্যমান ছিল না। ফলে বিদেশি প্রযুক্তি সরবরাহকারীর কাছ থেকে সমাধান আনতে হয়েছে এবং মাস্টারকার্ডের আন্তর্জাতিক নিরাপত্তা স্ট্যান্ডার্ড পূরণ করা ছিল একটি গুরুত্বপূর্ণ ধাপ। তবে বর্তমানে গ্রাহকদের সাড়া অত্যন্ত ইতিবাচক। ভবিষ্যতে প্রযুক্তির খরচ কমার সঙ্গে সঙ্গে এই বায়োমেট্রিক সুবিধা ধীরে ধীরে সাধারণ ডেবিট কার্ডসহ অন্যান্য কার্ডেও সম্প্রসারিত হওয়ার সম্ভাবনা রয়েছে।’\n\nপিন টাইপ করার দিন কি তবে শেষ?\n\nবায়োমেট্রিক ক্রেডিট ও ডেবিট কার্ডের প্রযুক্তির আসল চমক লুকিয়ে আছে এর ব্যবহারের সারল্যে। এ ধরনের কার্ড ব্যবহারকারীকে রসিদে স্বাক্ষর করা বা কি-প্যাডে পিন টেপার প্রয়োজন নেই। কার্ডের ভেতর বিল্ট-ইন অবস্থায় থাকা সেন্সরটিই আপনার পরিচয় যাচাই করবে। ফলে নিরাপত্তার সর্বোচ্চ স্তর নিশ্চিতের পাশাপাশি অনন্য অভিজ্ঞতা অর্জন করেন গ্রাহকেরা।\n\nবিশেষজ্ঞদের মতে, ভবিষ্যতের ব্যাংকিং ব্যবস্থায় এই প্রযুক্তি বড় ধরনের পরিবর্তন আনবে। যেখানে শুধু আর্থিক নিরাপত্তাই নয়; বরং গ্রাহকের ব্যক্তিগত স্বাচ্ছন্দ্য নিশ্চিত করাই হবে মূল লক্ষ্য। সাধারণ গ্রাহকদের কাছে এটি যেমন নিরাপদ, তেমনি বয়স্ক ব্যক্তি, যাঁরা পিন মনে রাখতে প্রায়ই সমস্যায় পড়েন, তাঁদের জন্যও এটি একধরনের আশীর্বাদস্বরূপ। গ্লোবাল পেমেন্ট জায়ান্টদের সঙ্গে তাল মিলিয়ে বাংলাদেশের ব্যাংকিং খাতেও এই রূপান্তর কেবল সময়ের ব্যাপার বলে মনে করছেন সংশ্লিষ্ট ব্যক্তিরা।\n\nআঙুলের ছাপে নতুন দুনিয়া\n\nব্যাংকিং সেবার এই রূপান্তর জীবনকে কেবল গতিময় করতেই নয়, আরও নিখুঁত ও দুশ্চিন্তামুক্ত করতে ভূমিকা রাখছে। একসময় পিন ভুলে যাওয়া বা কার্ড ক্লোন হওয়ার যে আতঙ্ক কাজ করত, বায়োমেট্রিক প্রযুক্তি সেই দেয়াল ভেঙে দিয়েছে। এখন আপনার সম্পদ পাহারা দিচ্ছে আপনার নিজেরই আঙুলের ছাপ। পকেটে থাকা ছোট কার্ডটিই আজ আপনার যাপিত জীবনের অন্যতম জরুরি অনুষঙ্গ।"
      },
      {
        "title": "আজ মূল্যবৃদ্ধির শীর্ষে কে অ্যান্ড কিউ",
        "url": "https://www.prothomalo.com/business/market/lrqt7tspup",
        "source": "Prothom Alo",
        "publishedAt": "2026-02-25T17:47:27+06:00",
        "content": "আজ বুধবার সপ্তাহের চতুর্থ দিন ঢাকা স্টক এক্সচেঞ্জে (ডিএসই) সূচক বাড়লেও লেনদেন কমেছে। তিনটি সূচকের মধ্যে তিনটিরই উত্থান হয়েছে। আজ লেনদেন হয়েছে ৫৬৫ কোটি ৪৭ লাখ টাকার। গতকাল লেনদেন হয়েছে ৮২৪ কোটি ৮৯ লাখ টাকার।\n\nআজ দিন শেষে ঢাকার শেয়ারবাজারের প্রধান সূচক ডিএসইএক্স বেড়ে হয়েছে ৫ হাজার ৫৫৪ দশমিক ৮২ পয়েন্ট। আগের কর্মদিবসের তুলনায় সূচকটি বেড়েছে ১২ দশমিক ৪৬ পয়েন্ট বা শূন্য দশমিক ২২ শতাংশ। দ্বিতীয় সূচক ডিএসইএস কমে হয়েছে ১ হাজার ১০৫ দশমিক ৯৪ পয়েন্ট। আজ এই সূচক ৪ দশমিক ৭৪ পয়েন্ট বা শূন্য দশমিক ৪৩ শতাংশ কমেছে। শীর্ষ ৩০টি কোম্পানি নিয়ে গঠিত ডিএস৩০ সূচক বেড়ে হয়েছে ২ হাজার ১৫১ দশমিক ৮৫ পয়েন্ট। সূচকটি বেড়েছে ৮ দশমিক ২৭ পয়েন্ট বা শূন্য দশমিক ৩৮ শতাংশ।\n\nআজ দিন শেষে দাম বেড়েছে ১৫৪টি কোম্পানির শেয়ারের। দাম কমেছে ১৬৭ টি কোম্পানির শেয়ারের। অপরিবর্তিত আছে ৭২টি কোম্পানির। দেখে নেওয়া যাক, আজ মূল্যবৃদ্ধির শীর্ষে আছে কোন কোম্পানিগুলো।\n\nমূল্যবৃদ্ধির দিক থেকে আজ প্রথম স্থানে আছে কে অ্যান্ড কিউ। গতকাল এই শেয়ারের দাম ছিল ৪৬৮ টাকা ৪০ পয়সা। আজ এই কোম্পানির শেয়ারের দাম বেড়ে হয়েছে ৫০৩ টাকা ৯০ পয়সা। আজ দাম বেড়েছে ৭ দশমিক ৫৭ শতাংশ।\n\nমূল্যবৃদ্ধির দিক থেকে আজ দ্বিতীয় স্থানে আছে এমএইচএসএমএল। গতকাল এই শেয়ারের দাম ছিল ১৮ টাকা ৬০ পয়সা। আজ এর দাম বেড়ে হয়েছে ১৯ টাকা ৬০ পয়সা। আজ দাম বেড়েছে ৫ দশমিক ৩৭ শতাংশ।\n\nমূল্যবৃদ্ধির দিক থেকে আজ তৃতীয় স্থানে আছে জিকিউ বলপেন। আজ এই শেয়ারের দাম বেড়েছে ৫ দশমিক ২৯ শতাংশ। গত কার্যদিবসে দাম ছিল ৫০৬ টাকা ৪০ পয়সা। আজ দিন শেষে দাম বেড়ে হয়েছে ৫৩৩ টাকা ২০ পয়সা।\n\nমূল্যবৃদ্ধির দিক থেকে আজ চতুর্থ স্থানে আছে ন্যাশনাল টিউবস। আজ এই শেয়ারের দাম বেড়েছে ৪ দশমিক ৭৫ শতাংশ। গত কার্যদিবসে এই শেয়ারের দাম ছিল ৬১ টাকা। আজ দিন শেষে দাম বেড়ে হয়েছে ৬৩ টাকা ৯০ পয়সা।\n\nমূল্যবৃদ্ধির দিক থেকে আজ পঞ্চম স্থানে আছে প্যারামাউন্ট টেক্সটাইল। আজ এই শেয়ারের দাম বেড়েছে ৪ দশমিক ৫২ শতাংশ। গত কার্যদিবসে এই ইউনিটের দাম ছিল ৫৩ টাকা। আজ দাম বেড়ে হয়েছে ৫৫ টাকা ৪০ পয়সা।"
      },
      {
        "title": "আহসান এইচ মনসুরকে সরিয়ে মোস্তাকুর রহমানকে নতুন গভর্নর নিয়োগ",
        "url": "https://www.prothomalo.com/business/t31190qy87",
        "source": "Prothom Alo",
        "publishedAt": "2026-02-25T18:51:07+06:00",
        "content": "আহসান এইচ মনসুরকে সরিয়ে মো. মোস্তাকুর রহমানকে বাংলাদেশ ব্যাংকের গভর্নর পদে নিয়োগ দিয়েছে সরকার। আজ অর্থ মন্ত্রণালয়ের আর্থিক প্রতিষ্ঠান বিভাগের পৃথক প্রজ্ঞাপনে সরকারের এই সিদ্ধান্ত জানানো হয়।\n\nএকটি প্রজ্ঞাপনে গভর্নর পদে আহসান এইচ মনসুরের নিয়োগের অবশিষ্ট মেয়াদ বাতিল করার কথা জানিয়ে বলা হয়, জনস্বার্থে জারি করা এই আদেশ অবিলম্বে কার্যকর হবে।\n\nআরেকটি প্রজ্ঞাপনে নতুন গভর্নর নিয়োগের সিদ্ধান্ত জানিয়ে বলা হয়েছে, বাংলাদেশ ব্যাংক আদেশ অনুযায়ী মো. মোস্তাকুর রহমানকে অন্য সব প্রতিষ্ঠান ও সংগঠনের সঙ্গে কর্ম–সম্পর্ক পরিত্যাগের শর্তে তাঁর যোগদানের তারিখ থেকে ৪ (চার) বছরের জন্য বাংলাদেশ ব্যাংকের গভর্নর পদে নিয়োগ প্রদান করা হলো। জনস্বার্থে জারি করা এই আদেশ অবিলম্বে কার্যকর হবে বলে প্রজ্ঞাপনে জানানো হয়েছে।\n\nনতুন গভর্নর মো. মোস্তাকুর রহমান একজন হিসাববিদ (এফসিএমএ)। তিনি পেশায় ব্যবসায়ী। তিনি হেরা সোয়েটার্সের ব্যবস্থাপনা পরিচালক। হেরা সোয়েটার্স নারায়ণগঞ্জে অবস্থিত একটি পরিবেশবান্ধব কারখানা। বাংলাদেশের ইতিহাসে এই প্রথম একজন ব্যবসায়ীকে গভর্নর পদে নিয়োগ দেওয়া হলো।\n\nমোস্তাকুর রহমানের জন্ম ১৯৬৬ সালে ঢাকায়। তিনি ঢাকা বিশ্ববিদ্যালয়ের হিসাববিজ্ঞান বিভাগ থেকে স্নাতক ও স্নাতকোত্তর করেন। পরে তিনি আইসিএমএবি থেকে হিসাববিজ্ঞানে উচ্চতর ডিগ্রি এফসিএমএ লাভ করেন।\n\nমোস্তাকুর রহমান একজন উদ্যোক্তা ও ব্যবসায়ী। তৈরি পোশাক ছাড়াও আবাসন খাতে তাঁর ব্যবসা রয়েছে। তিনি ৩০ বছরের বেশি সময় ধরে আর্থিক খাতে সুশাসন নিয়ে কাজ করছেন। বিশেষ করে করপোরেট ফিন্যান্স, রপ্তানি, প্রাতিষ্ঠানিক সুশাসন, আর্থিক ব্যবস্থাপনা নিয়ে কাজের অভিজ্ঞতা আছে তাঁর।\n\nমোস্তাকুর রহমান তৈরি পোশাকের মালিকদের সংগঠন বিজিএমইএ, আবাসন ব্যবসায়ীদের সংগঠন রিহ্যাব, অ্যাসোসিয়েশন অব ট্রাভেল এজেন্টস অব বাংলাদেশ (আটাব), ঢাকা চেম্বারের সদস্য। এসব সংগঠনের বিভিন্ন কমিটিতে তিনি কাজ করেছেন। চট্টগ্রাম স্টক এক্সচেঞ্জ লিমিটেডেও কাজের অভিজ্ঞতা রয়েছে তাঁর।\n\nছাত্র–জনতার অভ্যুত্থানে ২০২৪ সালের ৫ আগস্ট শেখ হাসিনা সরকারের পতন হয়। এরপর তৎকালীন গভর্নর আবদুর রউফ তালুকদারকে আর প্রকাশ্যে দেখা যায়নি। নতুন অন্তর্বর্তী সরকার দায়িত্ব নেওয়ার পর ২০২৪ সালের ১৪ আগস্ট বাংলাদেশ ব্যাংকের গভর্নর পদে অর্থনীতিবিদ আহসান এইচ মনসুরকে নিয়োগ দেওয়া হয়। বিএনপি নেতৃত্বাধীন সরকার ক্ষমতায় আসার ৯ দিনের মাথায় আহসান এইচ মনসুরের নিয়োগ বাতিল করা হলো। তাঁর স্থলে নতুন গভর্নর নিয়োগ দেওয়া হলো।\n\nকেন্দ্রীয় ব্যাংকের গভর্নর পরিবর্তন নিয়ে দুপুরে সচিবালয়ে অর্থমন্ত্রী আমীর খসরু মাহমুদ চৌধুরী সাংবাদিকদের বলেন, ‘নতুন সরকারের অনেক কর্মসূচি এবং অগ্রাধিকার আছে। তার অংশ হিসেবে এই পরিবর্তন। শুধু বাংলাদেশ ব্যাংকে নয়, অনেক জায়গায় পরিবর্তন হচ্ছে, আরও হবে।’"
      },
      {
        "title": "২০২৬ সাল অর্থনীতিতে নতুন সরকারের পরীক্ষার বছর",
        "url": "https://www.prothomalo.com/business/analysis/5k85onf62p",
        "source": "Prothom Alo",
        "publishedAt": "2026-02-25T15:39:39+06:00",
        "content": "২০২৬ সালের শুরুতে বাংলাদেশের অর্থনীতি জটিল অবস্থায় আছে। উচ্চ মূল্যস্ফীতি, ব্যাংকের সমস্যা, বিনিয়োগ সমস্যা ও জ্বালানিসংকট—সব মিলিয়ে নতুন সরকার বড় চ্যালেঞ্জের মুখে। সরকারকে এখন এসব সমস্যা মোকাবিলা করে অর্থনীতিকে স্থিতিশীল করতে হবে। সেই সঙ্গে সংস্কারের মাধ্যমে অর্থনীতি পুনরুজ্জীবিত করতে হবে।\n\n২০২৬ সালের জানুয়ারি মাস পর্যন্ত দেশের বার্ষিক মূল্যস্ফীতি ৮ দশমিক ৫৮ শতাংশে পৌঁছেছে। খাদ্য ও আবাসনের দাম যথাক্রমে ৮ দশমিক ২৯ ও ৮ দশমিক ৪৮ শতাংশ বেড়েছে। অনেক পণ্য ও সেবার দাম প্রায় ২১ শতাংশ বেড়ে যাওয়ায় সাধারণ মানুষ চাপের মুখে আছে। কেন্দ্রীয় ব্যাংক বলছে, কঠোর মুদ্রানীতি অব্যাহত থাকলে বছরের শেষ নাগাদ মূল্যস্ফীতি ৫ শতাংশে নামানো সম্ভব। তবে টাকার অবমূল্যায়ন, আমদানির খরচ ও পবিত্র রমজানের কারণে দাম আবার বাড়তে পারে।\n\nবৈদেশিক রিজার্ভ কিছুটা ভালো অবস্থায় এসেছে। ১৯ ফেব্রুয়ারি পর্যন্ত রিজার্ভ ৩৪ দশমিক ৭৮ বিলিয়ন ডলারে দাঁড়িয়েছে। ২০২৩ সালের শেষের দিকে এটি মাত্র ১৩ বিলিয়ন ডলারে নেমেছিল। প্রবাসীদের পাঠানো অর্থ এবং বাংলাদেশ ব্যাংকের হস্তক্ষেপের কারণে রিজার্ভে স্থিতিশীলতা এসেছে। গত জানুয়ারিতে মাসে ৩ দশমিক ১৭ বিলিয়ন বা ৩১৭ কোটি ডলার প্রবাসী আয় এসেছে—দেশের ইতিহাসে যা তৃতীয় সর্বোচ্চ। বাংলাদেশ আশা করছে, বছরের শেষে রিজার্ভ ৪০ বিলিয়ন ডলারে পৌঁছাতে পারে।\n\nদেশের ব্যাংক খাত এখনো নানা সমস্যার মধ্যে আছে। খেলাপির ঋণের পরিমাণ মোট ঋণের ৩৫ শতাংশের বেশি। সুদের হার বেড়ে যাওয়ায় নতুন বিনিয়োগ অনেক কমে গেছে। অনেক ব্যাংক ন্যূনতম মূলধনও রাখতে পারছে না। দুর্বল ব্যাংক একত্র করা, নিরীক্ষা, ঋণখেলাপিদের বিরুদ্ধে পদক্ষেপ নেওয়া—সরকার এমন নানা ব্যবস্থা নিয়েছে। বিশেষজ্ঞরা বলছেন, ব্যাংক খাতে আস্থা ফেরাতে কয়েক বছর সময় লাগতে পারে।\n\nরাজস্ব আদায়ও কম। দেশের কর-জিডিপির অনুপাত মাত্র ৮ থেকে ৯ শতাংশ। অনেক মানুষ আয়কর দেন না। অতিরিক্ত কর অব্যাহতি ও প্রশাসনিক অদক্ষতার কারণে রাজস্ব আদায় কঠিন হয়ে গেছে। এনবিআর এখন নতুন নীতি ও অটোমেশন চালু করছে। ব্যবসায়ীরা বলছেন, সুষ্ঠু করব্যবস্থা ছাড়া বিনিয়োগ বাড়ানো সম্ভব হবে না। বিদেশি বিনিয়োগও কম। ২০২৫ সালের সেপ্টেম্বর পর্যন্ত নিট বিদেশি বিনিয়োগ মাত্র ১ দশমিক ৪১ বিলিয়ন বা ১৪১ কোটি ডলার। প্রতিবেশী দেশ ভারত এবং ভিয়েতনাম অনেক বেশি বিনিয়োগ আকর্ষণ করেছে। উচ্চ সুদ, জ্বালানিসংকট ও নীতিগত অনিশ্চয়তার কারণে নতুন বিনিয়োগ আসতে দেরি হচ্ছে। এলডিসি উত্তরণের পর শুল্কমুক্ত সুবিধা কমে গেলে রপ্তানিতেও নতুন চাপ আসতে পারে (যদিও উত্তরণ তিন বছর পিছিয়ে দেওয়ার আবেদন করেছে বাংলাদেশ)।\n\nশিল্প ও কর্মসংস্থানের পরিস্থিতি কঠিন। তৈরি পোশাক খাতের অনেক কারখানা বন্ধ। রপ্তানির ৮০ শতাংশ এক খাতের ওপর নির্ভরশীল হওয়ায় ঝুঁকি বেড়েছে। উচ্চশিক্ষিতদের মধ্যে বেকারত্ব ১৩ শতাংশের বেশি। প্রতিবছর ২০ থেকে ২২ লাখ নতুন কর্মপ্রার্থী শ্রমবাজারে আসেন। জিডিপি বাড়লেও পর্যাপ্ত কর্মসংস্থান হচ্ছে না। জ্বালানি খাতও সংকটপূর্ণ। বিদ্যুৎ উৎপাদনের ক্ষমতা থাকলেও ব্যয় বেশি। আমদানির ওপর নির্ভরতা ও টাকার অবমূল্যায়নের কারণে উৎপাদন ব্যয় বেড়েছে। জ্বালানি ভর্তুকি ৩০ থেকে ৩৫ হাজার কোটি টাকার বেশি। এদিকে নবায়নযোগ্য জ্বালানির অংশ এখনো মাত্র ৫ শতাংশের নিচে।\n\nবাণিজ্যে যুক্তরাষ্ট্র আমাদের প্রধান রপ্তানি বাজার। আঞ্চলিক বাণিজ্যে ভারত গুরুত্বপূর্ণ। অন্যদিকে বড় অবকাঠামো নির্মাণে চীনের ভূমিকা আছে। এলডিসি-পরবর্তী সময়ে নতুন বাণিজ্যচুক্তি ও বাজার বহুমুখীকরণ অপরিহার্য।\n\nবাস্তবতা হলো, বাংলাদেশের অর্থনীতি এখন উচ্চ মূল্যস্ফীতি, দুর্বল ব্যাংক খাত, নিম্ন রাজস্ব ও অপ্রতুল কর্মসংস্থানের চাপে আছে। প্রবাসী আয়ের প্রবৃদ্ধি ও রিজার্ভের উন্নতিতে কিছু সম্ভাবনার সংকেত দেখা যাচ্ছে। তবে অর্থনৈতিক ম্যান্ডেটের জন্য দৃশ্যমান সংস্কার ও কার্যকর নীতি দরকার। এসব কারণে ২০২৬ সাল নতুন সরকারের জন্য গুরুত্বপূর্ণ হয়ে উঠছে। এই বছরটি তাদের পরীক্ষার বছর।\n\nআসিফ ইব্রাহিম ঢাকা চেম্বারের সাবেক সভাপতি"
      },
      {
        "title": "আজকের বিনিময় হার",
        "url": "https://www.prothomalo.com/business/bank/7a9xn1t8hh",
        "source": "Prothom Alo",
        "publishedAt": "2026-02-25T12:23:22+06:00",
        "content": "আজ বুধবার সপ্তাহের চতুর্থ কার্যদিবসে দেশের মুদ্রাবাজারে লেনদেন চলছে। আজ দেশের মুদ্রাবাজারে ডলারের দাম অপরিবর্তিত আছে। কয়েক দিন ধরেই বাজারে ডলারের দাম অপরিবর্তিত।\n\nবাংলাদেশ ব্যাংকের তথ্যানুসারে, আজ ডলারের সর্বোচ্চ দাম ১২২ টাকা ৩০ পয়সা। সর্বনিম্ন ও গড় দামও এক, ১২২ টাকা ৩০ পয়সা। সম্প্রতি বিশ্ববাজারে ডলারের দাম বাড়লেও দেশের বাজারে কয়েক মাস ধরেই স্থিতিশীল।\n\nআজ দেশের মুদ্রাবাজারে বেশির ভাগ প্রধান মুদ্রার দাম বেড়েছে। এ তালিকায় আছে ইউরো, পাউন্ড, ইয়েন ও ইউয়ান। কমেছে অস্ট্রেলীয় ডলারের দাম। অপরিবর্তিত আছে সিঙ্গাপুরি ডলার ও রুপির দাম।\n\nকেন্দ্রীয় ব্যাংকের প্রকাশিত দামের চেয়ে বৈদেশিক মুদ্রা কিছুটা বেশি দামে খোলাবাজারে বিক্রি হয়। বৈদেশিক মুদ্রার বিনিময় হারের ওঠানামার সঙ্গে দেশের ব্যবসা-বাণিজ্যের খরচও ওঠানামা করে।"
      },
      {
        "title": "ডিজিটাল রূপান্তরে কাজ করবে ট্রাস্ট ব্যাংক ও গ্রামীণফোন",
        "url": "https://www.prothomalo.com/business/corporate/at4qhswvjy",
        "source": "Prothom Alo",
        "publishedAt": "2026-02-25T11:36:21+06:00",
        "content": "ট্রাস্ট ব্যাংক ও গ্রামীণফোন ডিজিটাল রূপান্তর কার্যক্রমে যৌথভাবে কাজ করবে। সে অনুযায়ী পারস্পরিক সহযোগিতার মাধ্যমে প্রযুক্তিগত অবকাঠামো শক্তিশালীকরণ এবং গ্রাহকদের জন্য মূল্য সংযোজনমূলক সেবার মানোন্নয়ন করা হবে। এর ফলে ট্রাস্ট ব্যাংকের গ্রাহকেরা আরও সহজ, দ্রুত ও নিরবচ্ছিন্ন ডিজিটাল পেমেন্ট সেবা উপভোগ করতে পারবেন।\n\nএক সংবাদ বিজ্ঞপ্তিতে ট্রাস্ট ব্যাংক এ তথ্য জানিয়েছে। এতে বলা হয়েছে, ট্রাস্ট ব্যাংকের প্রধান কার্যালয়ে সম্প্রতি অনুষ্ঠিত এক সভায় গ্রামীণফোনের প্রধান নির্বাহী কর্মকর্তা (সিইও) ইয়াসির আজমান এবং ট্রাস্ট ব্যাংকের ব্যবস্থাপনা পরিচালক (এমডি) ও সিইও আহসান জামান চৌধুরীর নেতৃত্বে উভয় প্রতিষ্ঠানের ঊর্ধ্বতন কর্মকর্তারা বিভিন্ন ডিজিটাল পেমেন্ট সমাধান প্রবর্তনের কৌশল নির্ধারণ করেন।\n\nসভায় ট্রাস্ট ব্যাংকের উপব্যবস্থাপনা পরিচালক (ডিএমডি) আখলাসুর রহমান ভূইয়া ও মো. কামাল হোসেন সরকার, ব্যবসা বিভাগের প্রধান মো. মাহবুব হোসেন, হেড অব জিএসএসডি ব্রিগেডিয়ার জেনারেল মো. মামুন অর রশিদ এবং গ্রামীণফোনের চিফ বিজনেস অফিসার (সিবিও) আসিফ নাঈমুর রশীদ, পরিচালক এম শাওন আজাদ, মহাব্যবস্থাপক মাহবুবুর রহমানসহ উভয় প্রতিষ্ঠানের ঊর্ধ্বতন কর্মকর্তারা উপস্থিত ছিলেন।\n\nসংবাদ বিজ্ঞপ্তিতে বলা হয়, উভয় প্রতিষ্ঠান মিলে প্রযুক্তিনির্ভর উদ্ভাবনী পণ্য ও সেবা চালু ও গ্রাহককেন্দ্রিক কার্যক্রম পরিচালনা এবং নিরাপদ, দ্রুত ও সহজলভ্য ডিজিটাল পেমেন্ট ব্যবস্থা নিশ্চিত করবে।"
      },
      {
        "title": "বাংলাদেশে আর্জেন্টিনার ফ্যান জার্সি উন্মোচন করল ওয়ালটন",
        "url": "https://www.prothomalo.com/business/corporate/4k70r4gcp3",
        "source": "Prothom Alo",
        "publishedAt": "2026-02-25T11:10:29+06:00",
        "content": "২০২৬ বিশ্বকাপ ফুটবল সামনে রেখে বাংলাদেশে আর্জেন্টিনার ফ্যান জার্সির মোড়ক উন্মোচন করেছে ওয়ালটন। গত সোমবার রাজধানীতে ওয়ালটনের করপোরেট অফিসে আয়োজিত এই জার্সির মোড়ক উন্মোচন অনুষ্ঠানে প্রধান অতিথি ছিলেন ঢাকায় নিযুক্ত আর্জেন্টিনার রাষ্ট্রদূত মার্সেলো কার্লোস সেসা। এক সংবাদ বিজ্ঞপ্তিতে ওয়ালটন এ তথ্য জানিয়েছে।\n\nঅনুষ্ঠানে ওয়ালটন হাইটেক ইন্ডাস্ট্রিজের চেয়ারম্যান এস এম শামছুল আলম, ব্যবস্থাপনা পরিচালক (এমডি) এস এম মাহবুবুল আলম, পরিচালক সাবিহা জারিন অরনাসহ কর্মকর্তারা উপস্থিত ছিলেন।\n\nওয়ালটন হাইটেক ইন্ডাস্ট্রিজের এমডি এস এম মাহবুবুল আলম বলেন, বাংলাদেশে আর্জেন্টিনার প্রতি আবেগ গভীর। বিশ্বকাপে দেশজুড়ে আকাশি-সাদা রং ছড়িয়ে পড়ে। ফুটবলকে সমর্থন জানিয়ে বিশ্বকাপ চলাকালে অফিস, কারখানা ও পরিবেশকদের অংশগ্রহণে টুর্নামেন্ট আয়োজনের কথাও জানান তিনি।\n\nআর্জেন্টিনার রাষ্ট্রদূত মার্সেলো কার্লোস সেসা বলেন, এএফএ যখন বাংলাদেশে ওয়ালটনকে আঞ্চলিক পৃষ্ঠপোষক হিসেবে বেছে নেয়, তখনই ব্র্যান্ডটির বৈশ্বিক গ্রহণযোগ্যতা স্পষ্ট হয়। স্পনসরশিপ শুধু লোগো প্রদর্শন নয়, এটি সক্ষমতারও স্বীকৃতি। তরুণেরা আর্জেন্টিনার খেলায় দক্ষতা, দলগত কাজ ও অধ্যবসায় দেখে অনুপ্রাণিত হন। এখন সেই জার্সিতে তাঁরা একটি বাংলাদেশি ব্র্যান্ডও দেখতে পাবেন।\n\nসংবাদ বিজ্ঞপ্তিতে বলা হয়েছে, বিশ্বচ্যাম্পিয়ন আর্জেন্টিনার জাতীয় ফুটবল দলের অফিশিয়াল রিজিওনাল স্পনসর হচ্ছে ওয়ালটন।"
      },
      {
        "title": "ব্যাংক কার্ড নিয়ে ৭ দিনের অনলাইন আয়োজন শুরু",
        "url": "https://www.prothomalo.com/business/bank/y4t9mml427",
        "source": "Prothom Alo",
        "publishedAt": "2026-02-25T10:58:43+06:00",
        "content": "‘কার্ডনির্ভর নিরাপদ লেনদেনে, জীবন হোক ঝামেলাহীন ও সহজ’—এই স্লোগানে আজ বুধবার থেকে অনলাইনে শুরু হয়েছে সাত দিনব্যাপী ‘ব্যাংক কার্ড আয়োজন ২০২৬’। প্রথম আলো ডটকমের উদ্যোগে তৃতীয়বারের মতো আয়োজিত এই মেলায় দেশের শীর্ষস্থানীয় সাতটি ব্যাংক অংশ নিয়েছে। অংশগ্রহণকারী ব্যাংকগুলো হলো ঢাকা ব্যাংক, ইস্টার্ন ব্যাংক, যমুনা ব্যাংক, মিউচুয়াল ট্রাস্ট ব্যাংক, প্রাইম ব্যাংক, পূবালী ব্যাংক ও ট্রাস্ট ব্যাংক।\n\nআয়োজকেরা জানিয়েছেন, এবারের আয়োজনে থাকছে অংশগ্রহণকারী ব্যাংকগুলোর বিভিন্ন ধরনের কার্ডের খোঁজখবর, অফার, কার্ড ব্যবহারে সতর্কতা ও নিরাপদ লেনদেনে করণীয়বিষয়ক পরামর্শ ও ফিচার। সেই সঙ্গে থাকবে ব্যাংকগুলোর ঊর্ধ্বতন কর্মকর্তাদের সাক্ষাৎকার।\n\nআজ থেকে শুরু হওয়া সপ্তাহব্যাপী আয়োজনটি চলবে আগামী ৩ মার্চ পর্যন্ত। এই আয়োজন সম্পর্কে বিস্তারিত জানা যাবে ওয়েবসাইটে।"
      },
      {
        "title": "বৈদেশিক মুদ্রার রিজার্ভ বেড়ে ৩৫ বিলিয়ন ডলার ছাড়াল",
        "url": "https://www.prothomalo.com/business/bank/720uml63ss",
        "source": "Prothom Alo",
        "publishedAt": "2026-02-24T23:00:00+06:00",
        "content": "বাংলাদেশ ব্যাংকে বৈদেশিক মুদ্রার রিজার্ভ তথা মজুত আবার ৩৫ বিলিয়ন বা ৩ হাজার ৫০০ কোটি মার্কিন ডলার ছাড়িয়েছে। এর আগে ২০২০ সালের জুনে রিজার্ভ প্রথমবারের মতো একই উচ্চতায় উঠেছিল। তখন করোনা ভাইরাসের কারণে অর্থনৈতিক কর্মকাণ্ডের গতি কমে এসেছিল। আর আন্তর্জাতিক চলাচল বন্ধ থাকায় হুন্ডি বন্ধ হয়ে বেড়েছিল প্রবাসী আয়। এবার হুন্ডি ও অর্থ পাচার বন্ধের পাশাপাশি বাড়তি প্রবাসী আয় রিজার্ভ বৃদ্ধিতে ভূমিকা রেখেছে।\n\nবাংলাদেশ ব্যাংকের তথ্য অনুযায়ী, আজ মঙ্গলবার দিন শেষে রিজার্ভ দাঁড়িয়েছে ৩৫ দশমিক শূন্য ৪ বিলিয়ন ডলার। আন্তর্জাতিক মুদ্রা তহবিলের হিসাবপদ্ধতি বিপিএম ৬ মান অনুযায়ী অবশ্য রিজার্ভের পরিমাণ হবে ৩০ দশমিক ৩০ বিলিয়ন ডলার।\n\nবাংলাদেশ ব্যাংকের গভর্নর আহসান এইচ মনসুর গত ১৯ জানুয়ারি বলেছিলেন, ‘চলতি ২০২৫–২৬ অর্থবছরে ৩৫ বিলিয়ন ডলারের রিজার্ভের লক্ষ্যমাত্রা অর্জন করা সম্ভব হবে। এমনকি এই লক্ষ্যমাত্রা আমরা অতিক্রম করে যাব। আর এটি সম্ভব হবে আন্তর্জাতিক মুদ্রা তহবিলের (আইএমএফ) কাছ থেকে নেওয়া ঋণের কিস্তির অর্থ ছাড়াই।’\n\nজানা গেছে, দেশের ইতিহাসে বৈদেশিক মুদ্রার রিজার্ভ সর্বোচ্চ ৪৮ বিলিয়ন ডলার অতিক্রম করে ২০২১ সালের আগস্টে। তখন আন্তব্যাংক কেনাবেচায় প্রতি মার্কিন ডলারের দর ছিল ৮৪ টাকা ২০ পয়সা। এরপর দেশে ঋণসংক্রান্ত অনিয়ম ও অর্থ পাচারসহ নানা অনিয়ম সংঘটিত হয়। ফলে ধারাবাহিকভাবে রিজার্ভ কমতে থাকে। ২০২৪ সালের ৫ আগস্ট আওয়ামী লীগ সরকার পতনের সময় রিজার্ভ কমে হয় ২৫ দশমিক ৯২ বিলিয়ন ডলার। আইএমএফের হিসাবপদ্ধতি অনুযায়ী তখন রিজার্ভ ছিল ২০ দশমিক ৪৮ বিলিয়ন ডলার। এরপর প্রতি ডলার ৩৬ টাকা বেড়ে ১২০ টাকা ছাড়িয়ে যায়। আমদানিতে বিভিন্ন বিধিনিষেধ আরোপ করা হয়।\n\nঅন্তর্বর্তী সরকার দায়িত্ব দিয়ে ডলারের দাম বাজারের ওপর ছেড়ে দেওয়ার পাশাপাশি প্রবাসী আয় বাড়ানোর পদক্ষেপ নেয়। এ ছাড়া ধীরে ধীরে আমদানি বিধিনিষেধ উঠিয়ে দেওয়ার পাশাপাশি আন্তর্জাতিক বাণিজ্য উদারীকরণের নীতি নেয়। ফলে বাড়তে থাকে প্রবাসী আয়। এর ফলে বাংলাদেশ ব্যাংক প্রতিনিয়ত ডলার কিনতে থাকে। এতে রিজার্ভ বেড়েছে।\n\nচলতি ফেব্রুয়ারি মাসের প্রথম ২৩ দিনে দেশে ২৫৬ কোটি ৭০ লাখ মার্কিন ডলারের রেমিট্যান্স বা প্রবাসী আয় এসেছে, যা গত বছরের একই বছরের সময়ের তুলনায় ২৩ শতাংশ বেশি। জাতীয় নির্বাচন ও রোজা উপলক্ষে দুই মাস ধরে দেশে প্রবাসী আয় বা রেমিট্যান্স আসা বেড়েছে। জানুয়ারি মাসে প্রবাসী আয় এসেছে ৩১৭ কোটি ডলার। তার আগের মাস ডিসেম্বরে এসেছিল ৩২২ কোটি ডলার। এদিকে প্রবাসী আয় বৃদ্ধি পাওয়ায় ব্যাংকগুলো থেকে ডলার কিনে যাচ্ছে বাংলাদেশ ব্যাংক।\n\nজানা যায় চলতি ২০২৫–২৬ অর্থবছরে এখন পর্যন্ত ৫ বিলিয়ন ডলারের বেশি ব্যাংকগুলো থেকে কিনেছে বাংলাদেশ ব্যাংক। আর চলতি মাসে এখন পর্যন্ত কিনেছে ১৫৩ কোটি ডলার। এর ফলে রিজার্ভ নতুন উচ্চতায় পৌঁছেছে।\n\nখাতসংশ্লিষ্ট ব্যক্তিরা বলছেন, নতুন বিনিয়োগ না থাকায় এত দিন রিজার্ভ বেড়েছে। এখন নির্বাচিত সরকার ক্ষমতায় আসায় অনেকে বিনিয়োগে আগ্রহী হবেন। এতে মূলধনি যন্ত্রপাতি ও কাঁচামালসহ বিভিন্ন পণ্যের আমদানি বাড়বে। এখন ব্যাংকগুলো সেভাবে ডলার বিক্রি করতে পারবে না। অর্থ পাচার না হলে ও নতুন বিনিয়োগ থেকে রপ্তানি বাড়লে ডলার নিয়ে সংকট হবে না বলে বিশ্লেষকেরা মনে করেন।"
      },
      {
        "title": "জাহাজ ও ক্রুজের জন্য বাথটাব ও জ্যাকুজি তৈরির কারখানা হবে বাংলাদেশে",
        "url": "https://www.prothomalo.com/business/economics/v34hyemeil",
        "source": "Prothom Alo",
        "publishedAt": "2026-02-24T22:00:00+06:00",
        "content": "দেশে রপ্তানিমুখী আধুনিক বাথটাব, জ্যাকুজি ও প্যানেল ট্যাংক তৈরির কারখানা করবে সংযুক্ত আরব আমিরাত ও বাংলাদেশের যৌথ মালিকানাধীন একটি কোম্পানি। এ জন্য তারা প্রায় এক কোটি ডলার বিনিয়োগ করবে। চট্টগ্রামের মিরসরাইয়ে অবস্থিত বেপজা অর্থনৈতিক অঞ্চলে এ কারখানা স্থাপন করা হবে।\n\nএক সংবাদ বিজ্ঞপ্তিতে এ তথ্য জানিয়েছে বাংলাদেশ রপ্তানি প্রক্রিয়াকরণ এলাকা কর্তৃপক্ষ (বেপজা)।\n\nসংবাদ বিজ্ঞপ্তিতে জানানো হয়, বেপজা অর্থনৈতিক অঞ্চলে মূলত একটি ফাইবার রিইনফোর্সড পলিমার কম্পোজিট প্রোডাক্টস, স্টিল ফ্রেম ও অ্যাকসেসরিজ উৎপাদনকারী কারখানা স্থাপন করা হবে। এ লক্ষ্যে বেপজার সঙ্গে লিজ চুক্তি সই করেছে সংযুক্ত আরব আমিরাত ও বাংলাদেশের যৌথ মালিকানাধীন প্রতিষ্ঠান ইন্টিগ্রেটেড কম্পোজিট ইন্ডাস্ট্রিজ লিমিটেড।\n\nপ্রতিষ্ঠানটি ফাইবার রিইনফোর্সড পলিমার দিয়ে আধুনিক বাথটাব, জ্যাকুজি ও প্যানেল ট্যাংক তৈরি করবে। পাশাপাশি এসব পণ্য তৈরির জন্য সব ধরনের ফাইবার রিইনফোর্সড পলিমার কম্পোজিট পণ্য ও অ্যাকসেসরিজ, মোল্ড ও প্যাটার্ন তৈরি করবে। জাহাজ নির্মাণ ও ক্রুজশিল্পে এসব পণ্যের বড় চাহিদা রয়েছে। বিদ্যমান এ চাহিদা পূরণের লক্ষ্যে প্রতিষ্ঠানটি বছরে ৬ হাজার ১৭৪ টন পণ্য উৎপাদন করবে। এসব পণ্যের অধিকাংশই দুবাইয়ে রপ্তানি করা হবে।\n\nবেপজা জানিয়েছে, এই বিনিয়োগ দেশের শিল্প খাতে বৈচিত্র্য আনার ক্ষেত্রে একটি গুরুত্বপূর্ণ পদক্ষেপ। এর মাধ্যমে প্রথাগত খাতের বাইরে বিশেষায়িত কম্পোজিট খাতের প্রসার ঘটবে। কারখানা চালু হলে এখানে ৯০৬ বাংলাদেশি নাগরিকের কর্মসংস্থানের সুযোগ সৃষ্টি হবে।\n\nগত রোববার রাজধানীর গ্রিন রোডে অবস্থিত বেপজা কমপ্লেক্সে এ চুক্তি স্বাক্ষর অনুষ্ঠিত হয়। বেপজার নির্বাহী পরিচালক (বিনিয়োগ উন্নয়ন) মো. তানভীর হোসেন ও ইন্টিগ্রেটেড কম্পোজিট ইন্ডাস্ট্রিজ লিমিটেডের চেয়ারম্যান কামরুল হাসান চৌধুরী চুক্তিতে সই করেন।\n\nচুক্তি স্বাক্ষর অনুষ্ঠানে বেপজার নির্বাহী চেয়ারম্যান মেজর জেনারেল মোহাম্মদ মোয়াজ্জেম হোসেন, সদস্য (প্রকৌশল) আবদুল্লাহ আল মামুন, সদস্য (অর্থ) আ ন ম ফয়জুল হক, নির্বাহী পরিচালক (প্রশাসন) সমীর বিশ্বাস, নির্বাহী পরিচালক (জনসংযোগ) এ এস এম আনোয়ার পারভেজ প্রমুখ উপস্থিত ছিলেন।\n\nঅনুষ্ঠানে বিনিয়োগকারীকে স্বাগত জানিয়ে বেপজার নির্বাহী চেয়ারম্যান মোহাম্মদ মোয়াজ্জেম হোসেন বলেন, শিল্প স্থাপনে দ্রুত সেবা প্রদান ও বিনিয়োগবান্ধব পরিবেশ নিশ্চিত করতে বেপজা কাজ করে যাচ্ছে। এ সময় তিনি দেশে ভিন্নধর্মী ও বৈচিত্র্যময় পণ্য উৎপাদনের উদ্যোগ গ্রহণের জন্য প্রতিষ্ঠানটিকে ধন্যবাদ জানান।\n\nইন্টিগ্রেটেড কম্পোজিট ইন্ডাস্ট্রিজের চেয়ারম্যান কামরুল হাসান চৌধুরী দ্রুত কারখানা নির্মাণ ও উৎপাদন শুরুর আশা প্রকাশ করেন। তিনি বলেন, বাংলাদেশ ক্রমেই বৈশ্বিক বিনিয়োগকারীদের জন্য একটি সম্ভাবনাময় গন্তব্যে পরিণত হচ্ছে।"
      }
    ],
    "scrapedAt": "2026-02-25T20:47:06.025Z"
  }
]